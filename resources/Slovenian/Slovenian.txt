
Splošna deklaracija človekovih pravic
Preambula

ker pomeni priznanje prirojenega človeškega dostojanstva vseh članov človeške družbe in njihovih enakih in neodtujljivih pravic temelj svobode, pravičnosti in miru na svetu;

ker sta zanikanje in teptanje človekovih pravic pripeljala do barbarskih dejanj, žaljivih za človeško vest, in ker je bila stvaritev sveta, v katerem bi imeli vsi ljudje svobodo govora in verovanja in v katerem ne bi živeli v strahu in pomanjkanju, spoznana za najvišje prizadevanje človeštva;

ker je nujno potrebno, da se človekove pravice zavarujejo z močjo prava, da človek ne bi bil prisiljen zatekati se v skrajni sili k uporu zoper tiranijo in nasilje;

ker je nujno potrebno pospeševati razvoj prijateljskih odnosov med narodi;

ker so ljudstva Združenih narodov ponovno potrdila svojo vero v temeljne človekove pravice in dostojanstvo in vrednost človekove osebnosti, v enakopravnost moških in žensk in se odločila, da bodo podpirala družbeni napredek in ustvarjanje boljših življenjskih pogojev v večji svobodi;

ker so se vse države članice zavezale, da bodo, v sodelovanju z Združenimi narodi, pospeševale splošno in resnično spoštovanje človekovih pravic in temeljnih svoboščin;

ker je skupno razumevanje teh pravic in svoboščin največjega pomena za popolno uresničitev te zaveze,

Generalna skupščina razglaša

To splošno deklaracijo človekovih pravic kot skupen ideal vseh ljudstev in vseh narodov z namenom, da bi vsi organi družbe in vsi posamezniki, vedno v skladu s to Deklaracijo, pri pouku in vzgoji razvijali spoštovanje teh pravic in svoboščin ter s postopnimi državnimi in mednarodnimi ukrepi zagotovili in zavarovali njihovo splošno in resnično priznanje in spoštovanje, tako med narodi držav članic samih, kakor tudi med ljudstvi ozemelj pod njihovo oblastjo.
1. člen

Vsi ljudje se rodijo svobodni in imajo enako dostojanstvo in enake pravice. Obdarjeni so z razumom in vestjo in bi morali ravnati drug z drugim kakor bratje.
2. člen

Vsakdo je upravičen do uživanja vseh pravic in svoboščin, ki so razglašene s to Deklaracijo, ne glede na raso, barvo kože, spol, jezik, vero, politično ali drugo prepričanje, narodno ali socialno pripadnost, premoženje, rojstvo ali kakršnokoli drugo okoliščino.

Nadalje ni dopustno nikakršno razlikovanje glede na politično ali pravno ureditev ali mednarodni položaj dežele ali ozemlja, ki mu kdo pripada, pa naj bo to ozemlje neodvisno, pod skrbništvom, nesamoupravno ali kakorkoli omejeno v svoji suverenosti.
3. člen

Vsakdo ima pravico do življenja, do prostosti in do osebne varnosti.
4. člen

Nihče ne sme biti držan ne v suženjstvu ne v tlačanski odvisnosti; suženjstvo in trgovina s sužnji v kakršnikoli obliki sta prepovedana.
5. člen

Nihče ne sme biti podvržen mučenju ali okrutnemu, nečloveškemu ali ponižujočemu ravnanju ali kaznovanju.
6. člen

Vsakdo ima povsod pravico do priznanja pravne sposobnosti.
7. člen

Vsi so enaki pred zakonom, vsi, brez diskriminacije, imajo pravico do enakega pravnega varstva. Vsi imajo pravico do enakega varstva pred sleherno diskriminacijo, ki bi kršila to Deklaracijo, kakor tudi pred vsakim ščuvanjem k takšni diskriminaciji.
8. člen

Vsakdo ima pravico do učinkovitega pravnega sredstva pri pristojnih državnih sodnih oblasteh proti dejanjem, ki kršijo temeljne pravice, priznane mu po ustavi ali zakonu.
9. člen

Nihče ne sme biti samovoljno zaprt, pridržan ali izgnan.
10. člen

Vsakdo je pri odločanju o njegovih pravicah in dolžnostih in v primeru kakršnekoli kazenske obtožbe zoper njega upravičen ob polni enakosti do pravičnega in javnega obravnavanja pred neodvisnim in nepristranskim sodiščem.
11. člen

1. Vsakdo, ki je obtožen kaznivega dejanja, ima pravico, da velja za nedolžnega, dokler ni spoznan za krivega v skladu z zakonom, v javnem postopku, v katerem so mu dane vse možnosti, potrebne za njegovo obrambo.

2. Nihče ne sme biti spoznan za krivega kateregakoli kaznivega dejanja zaradi kakršnegakoli ravnanja ali opustitve, ki v času storitve ni bilo kaznivo dejanje po notranjem ali mednarodnem pravu. Prav tako se ne sme izreči strožja kazen od tiste, ki je bila predpisana v času storitve kaznivega dejanja.
12. člen

Nikogar se ne sme nadlegovati s samovoljnim vmešavanjem v njegovo zasebno življenje, v njegovo družino, v njegovo stanovanje ali njegovo dopisovanje in tudi ne z napadi na njegovo čast in ugled. Vsakdo ima pravico do zakonskega varstva pred takšnim vmešavanjem ali takšnimi napadi.
13. člen

1. Vsakdo ima pravico do svobodnega gibanja in izbire prebivališča znotraj meja določene države.

2. Vsakdo ima pravico zapustiti katerokoli državo, vključno s svojo lastno, in vrniti se v svojo državo.
14. člen

1. Vsakdo ima pravico v drugih državah iskati in uživati pribežališče pred preganjanjem.

2. Na to pravico se ni mogoče sklicevati v primeru pregona, ki dejansko temelji na nepolitičnih kaznivih dejanjih, ki so v nasprotju s cilji in načeli Združenih narodov.
15. člen

1. Vsakdo ima pravico do državljanstva.

2. Nikomur se ne sme samovoljno vzeti državljanstvo ali zakonita pravica do spremembe državljanstva.
16. člen

1. Polnoletni moški in ženske imajo brez kakršnihkoli omejitev glede na raso, državljanstvo ali vero, pravico skleniti zakonsko zvezo in ustanoviti družino. Upravičeni so do enakih pravic v zvezi z zakonsko zvezo, tako med zakonsko zvezo, kot tudi, ko ta preneha.

2. Zakonska zveza se sme skleniti samo s svobodno in polno privolitvijo obeh bodočih zakoncev.

3. Družina je naravna in temeljna celica družbe in ima pravico do družbenega in državnega varstva.
17. člen

1. Vsakdo ima pravico do premoženja, tako sam, kakor tudi skupno z drugimi.

2. Nikomur ne sme biti premoženje samovoljno vzeto.
18. člen

Vsakdo ima pravico do svobode misli, vesti in veroizpovedi; ta pravica vključuje svobodo spreminjati prepričanje ali vero, kakor tudi njuno svobodno, javno ali zasebno izražanje, bodisi posamezno ali v skupnosti z drugimi, s poučevanjem, z izpolnjevanjem verskih dolžnosti, z bogoslužjem in opravljanjem obredov.
19. člen

Vsakdo ima pravico do svobode mišljenja in izražanja, vštevši pravico, da nihče ne sme biti nadlegovan zaradi svojega mišljenja, in pravico, da lahko vsak išče, sprejema in širi informacije in ideje s kakršnimikoli sredstvi in ne glede na meje.
20. člen

1. Vsakdo ima pravico do svobodnega in mirnega zbiranja in združevanja.

2. Nikogar se ne sme prisiliti k članstvu v katerokoli društvo.
21. člen

1. Vsakdo ima pravico sodelovati pri opravljanju javnih zadev svoje države bodisi neposredno ali pa po svobodno izbranih predstavnikih.

2. Vsakdo ima pod enakimi pogoji pravico do javnih služb v svoji državi.

3. Volja ljudstva je temelj javne oblasti; ta volja se mora izražati v občasnih in poštenih volitvah, ki morajo biti splošne, ob načelu enakosti in tajnega glasovanja ali po kakšnem drugem enakovrednem postopku, ki zagotavlja svobodo glasovanja.
22. člen

Vsakdo ima kot član družbe pravico do socialne varnosti in pravico do uživanja, s pomočjo prizadevanja svojih skupnosti in mednarodnega sodelovanja in v skladu z ureditvijo in sredstvi neke države, ekonomskih, socialnih in kulturnih pravic, nepogrešljivih za njegovo dostojanstvo in svoboden razvoj njegove osebnosti.
23. člen

1. Vsakdo ima pravico do dela in proste izbire zaposlitve, do pravičnih in zadovoljivih delovnih pogojev in do varstva pred brezposelnostjo.

2. Vsakdo ima, brez kakršnekoli diskriminacije, pravico do enakega plačila za enako delo.

3. Vsakdo, kdor dela, ima pravico do pravične in zadovoljive nagrade, ki zagotavlja njemu in njegovi družini človeka vreden obstoj in ki naj se po potrebi dopolni z drugimi sredstvi socialnega varstva.

4. Vsakdo ima pravico sodelovati pri ustanavljanju sindikata ali pridružiti se sindikatu za zavarovanje svojih interesov.
24. člen

Vsakdo ima pravico do počitka in prostega časa, vključno z razumno omejitvijo delovnih ur , in pravico do občasnega plačanega dopusta.
25. člen

1. Vsakdo ima pravico do takšne življenjske ravni, ki zagotavlja njemu in njegovi družini zdravje in blaginjo, vključno s hrano, obleko, stanovanjem, zdravniško oskrbo in potrebnimi socialnimi storitvami; pravico do varstva v primeru brezposelnosti, bolezni, delovne nezmožnosti, vdovstva ter starosti ali druge nezmožnosti pridobivanja življenjskih sredstev zaradi okoliščin, neodvisnih od njegove volje.

2. Materinstvo in otroštvo sta upravičena do posebne skrbi in pomoči. Vsi otroci, bodisi da so rojeni kot zakonski ali zunaj zakonske skupnosti, uživajo enako socialno varstvo.
26. člen

1. Vsakdo ima pravico do izobraževanja. Izobraževanje mora biti brezplačno vsaj na začetni stopnji. Šolanje na začetni stopnji mora biti obvezno. Tehnično in poklicno šolanje mora biti splošno dostopno. Višje šolanje mora biti na osnovi doseženih uspehov vsem enako dostopno.

2. Izobraževanje mora biti usmerjeno k polnemu razvoju človekove osebnosti in utrjevanju spoštovanja človekovih pravic in temeljnih svoboščin. Pospeševati mora razumevanje, strpnost in prijateljstvo med vsemi narodi in med rasami in verskimi skupinami ter pospeševati dejavnost Združenih narodov in ohranitev miru.

3. Starši imajo prednostno pravico pri izbiri vrste izobraževanja svojih otrok.
27. člen

1. Vsakdo ima pravico prosto se udeleževati kulturnega življenja svoje skupnosti, uživati umetnost in sodelovati pri napredku znanosti in biti deležen koristi, ki iz tega izhajajo.

2. Vsakdo ima pravico do varstva moralnih in premoženjskih koristi, ki izhajajo iz kateregakoli znanstvenega, književnega ali umetniškega dela, katerega avtor je.
28. člen

Vsakdo je upravičen do družbenega in mednarodnega reda, v katerem se lahko v polni meri uresničujejo pravice in svoboščine, določene v tej Deklaraciji.
29. člen

1. Vsakdo ima dolžnosti do skupnosti, v kateri je edino mogoč svoboden in popoln razvoj njegove osebnosti.

2. Pri izvajanju svojih pravic in svoboščin je vsakdo podvržen samo takšnim omejitvam, ki so določene z zakonom, katerih izključni namen je zavarovati obvezno priznanje in spoštovanje pravic in svoboščin drugih ter izpolnjevanje pravičnih zahtev morale, javnega reda in splošne blaginje v demokratični družbi.

3. Te pravice in svoboščine se v nobenem primeru ne smejo izvajati v nasprotju s cilji in načeli Združenih narodov.
30. člen

Nobene določbe te Deklaracije se ne sme razlagati tako, kot da iz nje izhaja za državo, skupino ali posameznika kakršnakoli pravica do kakršnegakoli delovanja ali dejanja, ki bi hotelo uničiti v njej določene pravice in svoboščine.





Hrvaška je suverena država na stičišču Srednje Evrope, Jugovzhodne Evrope in Sredozemskega morja. Glavno mesto je Zagreb, ki tvori posebno administrativno območje, skupaj z dvajsetimi ostalimi upravnimi enotami, županijami. Ozemlje Hrvaške pokriva 56.594 km² in ima sicer raznoliko, vendar večinoma celinsko in sredozemsko podnebje. Razprostira se od skrajnih vzhodnih robov Alp na severozahodu do Panonske nižine in bregov reke Donave na vzhodu, njen osrednji del pokriva Dinarski gorski masiv, južni in zahodni del pa se končujeta na obali Jadranskega morja. Na severu in severozahodu meji na Slovenijo, na severu na Madžarsko, na jugu in vzhodu na Bosno in Hercegovino, na jugu na Črno goro ter na vzhodu na Srbijo. Hrvaška obala Jadranskega morja je dolga 1778 km, ob njej pa leži tudi več kot tisoč otokov. Prebivalstvo države znaša 4,16 milijona, večino od tega so Hrvati, prevladujoča veroizpoved pa je rimskokatoliška. Številčno najpomembnejša manjšina so prebivalci srbske narodnosti. Preberite več ...



. imajo človeški možgani štiri prekate (na sliki), napolnjene z možgansko-hrbtenjačno tekočino,
... je Odprto prvenstvo Anglije, bolj znano kot Wimbledon, najstarejši teniški turnir na svetu, velja pa tudi za najpomembnejšo in najuglednejšo tovrstno prireditev,
... je stolnica Notre-Dame najbolj obiskani kulturni spomenik v Parizu,
... je nemški filozof in fiziolog Ludwig Büchner s svojo razpravo v bran materializmu sprožil toliko nasprotovanja, da je moral opustiti svoj položaj na Univerzi v Tübingenu,
... naj bi Goti leta 537 poskusili uporabiti akvadukt Aqua Virgo kot skrivno pot za napad na Rim?


Država
Iz Wikipedije, proste enciklopedije
(Preusmerjeno s strani Suverena država)
Jump to navigationJump to search
Za druge pomene glej Država (razločitev).
Držáva je geografsko območje in neodvisna politična enota s svojo lastno vladavino, zakoni, pogosto tudi z ustavo, policijo, oboroženimi silami, davčnimi pravili in prebivalstvom. Nekaterim državam, kot so Slovenija, Francija in Izrael, rečemo nacionalne države, ker v njih prevladuje en narod. Druge države, kot so Švica, Španija in Združeno kraljestvo, so večnacionalne države, ker se prebivalstvo deli na več narodov. Kljub temu se nekatere od njih imajo za nacionalne države.[navedi vir]

Včasih se tudi upravni deli držav z določeno kulturo ali zgodovino imenujejo »dežele« ali »države«; tako se, denimo, imenujejo sestavne enote ZDA ali Anglija, Škotska in Wales v Združenem kraljestvu, čeprav so to praktično sestavni deli (mednarodno priznane) večje države.

Klasifikacija držav
glede na obliko vladavine (monarhija, republika)
glede na obliko državne oblasti (parlamentarna, predsedniška, skupščinska)
glede na obliko političnega sistema (demokratična, avtokratična)
glede na obliko državne ureditve (unitarna država, federacija, konfederacija)
Glej tudi
Dežela
Izmišljena država
Sealand
Seznam suverenih držav
Seznam propadlih držav



Balkan
Iz Wikipedije, proste enciklopedije
(Preusmerjeno s strani Jugovzhodna Evropa)
Jump to navigationJump to search
Za druge pomene glej Balkan (razločitev).

Balkanski polotok, če se za mejo uporabi rečna mreža.

Politični zemljevid Balkana 1891

Politični zemljevid Balkana 1991
Balkan je zgodovinsko in politično ime, ki opisuje jugovzhodno Evropo. Nekateri ga uporabljajo tudi kot zemljepisno ime za območje, ki obsega približno 550.000 km² in ima približno 53 milijonov prebivalcev.

Zemljepisno je to gorovje v Bolgariji, čeprav se politično in publicistično z Balkanom poimenuje ves Balkanski polotok, ki ga obkrožajo Jadransko morje, Jonsko morje, Egejsko morje, Marmarsko morje, Črno morje ter morski ožini Bospor in Dardanele.

Države, katerih ozemlje je v celoti na Balkanskem polotoku (brez otokov):

Albanija
Bosna in Hercegovina
Bolgarija
Črna gora
Grčija
Kosovo (sporno stanje)
Makedonija
Države, katerih ozemlje je večinoma na Balkanskem polotoku:

Hrvaška
Srbija
Države, katerih ozemlje je večinoma izven Balkanskega polotoka:

Italija (del, ki je na polotoku: Tržaška pokrajina in delno Goriška pokrajina)
Romunija (del, ki je na polotoku: Severna Dobrudža)
Slovenija (del, ki je na polotoku: del južne Primorske, Notranjska, del Dolenjske)
Turčija (del, ki je na polotoku: Vzhodna Trakija)
Poimenovanje
Ime Balkanski polotok je leta 1808 prvi uporabil pruski geograf Johann August Zeune. Po analogiji na Apeninski polotok in Pirenejski polotok je po gorovju Balkan, ki poteka od osrednje Bolgarije v vzhodno Srbijo, poimenoval celotno regijo, saj je bil prepričan, da se gorovje razteza od Julijskih Alp do Črnega morja. Ime se je širše uveljavilo v zadnji četrtini 19. stoletja, čeprav je bilo takrat že jasno, da so bile Zeunejeve predstave o geografiji regije napačne.

Opredelitev
Če ga gledamo kot polotok, potem njegove meje glede na ostalo Evropo ni težko določiti. Polotok je namreč tisto ozemlje, ki je del kopnega, a ga v večjem delu obdaja voda; je le ozko povezano z večjo kopensko gmoto in sega čez krožnico, katere premer povezuje skrajni vodni točki na obeh straneh tega ozemlja. Ta povezovalni premer je hkrati tudi kopenska meja polotoka.

Če pri Balkanskem polotoku zarišemo krožnico skozi skrajni vodni točki na severu Jadranskega in Črnega morja, ugotovimo, da Balkanski polotok na jugu močno sega prek te krožnice, torej lahko govorimo o polotoku z okrog 1300 km dolgo navidezno mejo, ki teče nekako od Trsta do Odese po ozemlju Italije, Slovenije, Hrvaške, Madžarske, Romunije, Moldavije in Ukrajine. V tem primeru je na Balkanskem polotoku približno petina Slovenije.

V geografiji pa meje raje postavljamo po vidnih ločnicah v pokrajini, na primer po slemenih vzpetin ali po rekah, in v geografski literaturi se severna meja Balkanskega polotoka največkrat postavlja od Kvarnerskega zaliva po Kolpi, Savi in Donavi do Črnega morja. V tem primeru Slovenija ni na Balkanskem polotoku. Po drugi različici gre meja po Soči, Idrijci, Ljubljanici, Savi in Donavi.

Zaradi praktičnih razlogov, predvsem pridobivanja podatkov, pa meje pogosto potegnemo kar po mejah držav, in ker je bila nekdanja Jugoslavija večinoma na Balkanskem polotoku, v svetu največkrat tudi vse njene naslednice prištevajo k balkanskim državam, tako tudi celotno Slovenijo.

Zaradi slabih predznakov se Balkan recimo za Avstrijce začne onstran Karavank, za Slovence čez Kolpo, za Hrvate pa šele na Uni, torej pri sosedu, zato mnogi raje uporabljajo sicer prav tako slabo opredeljen izraz jugovzhodna Evropa.

Vendar pa je leta 1994 Mednarodna geografska zveza na regionalni konferenci v Pragi Slovenijo uvrstila med devet srednjeevropskih držav, skupaj z Nemčijo, Poljsko, Češko, Slovaško, Madžarsko, Švico, Lihtenštajnom in Avstrijo. Balkan ima tudi kulturne, zgodovinske, politične, verske, jezikovne in številne druge razsežnosti, ki jim še težje postavimo meje, tako da nekega enoznačnega odgovora, do kod sega, ni mogoče dati.



Država
Iz Wikipedije, proste enciklopedije
(Preusmerjeno s strani Suverena država)
Jump to navigationJump to search
Za druge pomene glej Država (razločitev).
Držáva je geografsko območje in neodvisna politična enota s svojo lastno vladavino, zakoni, pogosto tudi z ustavo, policijo, oboroženimi silami, davčnimi pravili in prebivalstvom. Nekaterim državam, kot so Slovenija, Francija in Izrael, rečemo nacionalne države, ker v njih prevladuje en narod. Druge države, kot so Švica, Španija in Združeno kraljestvo, so večnacionalne države, ker se prebivalstvo deli na več narodov. Kljub temu se nekatere od njih imajo za nacionalne države.[navedi vir]

Včasih se tudi upravni deli držav z določeno kulturo ali zgodovino imenujejo »dežele« ali »države«; tako se, denimo, imenujejo sestavne enote ZDA ali Anglija, Škotska in Wales v Združenem kraljestvu, čeprav so to praktično sestavni deli (mednarodno priznane) večje države.

Klasifikacija držav
glede na obliko vladavine (monarhija, republika)
glede na obliko državne oblasti (parlamentarna, predsedniška, skupščinska)
glede na obliko političnega sistema (demokratična, avtokratična)
glede na obliko državne ureditve (unitarna država, federacija, konfederacija)


Srednja Evropa
Iz Wikipedije, proste enciklopedije
Jump to navigationJump to search

Srednja Evropa

Politični zemljevid držav Srednje Evrope v letu 2004
Srednja Evropa je geografski, zgodovinski, politični in etnografski pojem, s katerim se označuje države med Vzhodno in Zahodno Evropo. Ni strogih fizičnih ločil, s katerimi bi območje enostavno določili, pač pa določitev temelji na skupni zgodovini v nasprotju z vzhodom, ki sta ga predstavljala Otomansko cesarstvo in Cesarska Rusija, in z zahodom, ki je bilo območje liberalne politike, inovacij s prekomorskih dežel in nenazadnje francoske revolucije.

Podnebje Srednje Evrope:

Sem spadajo vplivi oceanskega, celinskega, gorskega in ponekod na jugu celo sredozemskega podnebja.


Regioni Evrope
Države Srednje Evrope:

Madžarska
Nemčija
Poljska
Slovaška
Švica
Slovenija
Češka
Avstrija
Lihtenštajn (tudi Liechtenstein)
To vključuje alpske države in visegraško skupino.

Naravne enote Srednje Evrope so:

Panonska nižina in Vlaška nižina
Alpe in Karpati
Sredogorje s kotlinami
Nemško-Poljsko nižavje
Tudi druge države ali deli njih so v preteklosti bili deli kraljestev Srednje Evrope, kot so Sveto rimsko cesarstvo, Habsburška monarhija in Republika obeh narodov. Te države so sledeče:

Belorusija
Litva
Romunija (Transilvanija (Sedmograška) in Banat)
Srbija (Vojvodina)
Ukrajina (Galicija)
Italija (Južna Tirolska)

Zgodovinske dežele in province Srednje Evrope
Po drugi svetovni vojni so veliki deli Evrope, ki so bili po kulturi in zgodovini zahodni, prešli v vzhodni blok, kar je spodkopalo uporabo izraza Srednja Evropa, vendar se po padcu železne zavese in koncu hladne vojne ponovno uveljavlja.

Nekateri uporabljajo izraz Srednja Evropa predvsem za države, ki so bile nekoč vzhodno od železne zavese (od Madžarske do Poljske), saj želijo s tem izraziti njihovo kulturno »evropskost« pod nadvlado Sovjetske zveze; nekateri uporabljajo ta izraz celo za vse nekdanje komunistične evropske države v tem predelu, torej tudi za Slovenijo in Vzhodno Nemčijo. Vendar se tovrstno pojmovanje vse bolj opušča v prid originalnemu pomenu termina.

Predvsem nemški izraz Mitteleuropa se nanaša na vsa območja z izjemo Baltika, ki so bila pred prvo svetovno vojno pod nemškim kulturnim vplivom, vključno z današnjo Avstrijo in Nemčijo, kar se v večjem delu sklada z modernim poimenovanjem Srednje Evrope.

Pogosta šala pravi, da je Srednja Evropa tisti del celine, ki ga ima Zahodna Evropa za Vzhodno in Vzhodna Evropa za Zahodno.

Glej tudi
Jugovzhodna Evropa
Južna Evropa
Nordijske države
Severna Evropa
Vzhodna Evropa
Zahodna Evropa

Balkan
Iz Wikipedije, proste enciklopedije
(Preusmerjeno s strani Jugovzhodna Evropa)
Jump to navigationJump to search
Za druge pomene glej Balkan (razločitev).

Balkanski polotok, če se za mejo uporabi rečna mreža.

Politični zemljevid Balkana 1891

Politični zemljevid Balkana 1991
Balkan je zgodovinsko in politično ime, ki opisuje jugovzhodno Evropo. Nekateri ga uporabljajo tudi kot zemljepisno ime za območje, ki obsega približno 550.000 km² in ima približno 53 milijonov prebivalcev.

Zemljepisno je to gorovje v Bolgariji, čeprav se politično in publicistično z Balkanom poimenuje ves Balkanski polotok, ki ga obkrožajo Jadransko morje, Jonsko morje, Egejsko morje, Marmarsko morje, Črno morje ter morski ožini Bospor in Dardanele.

Države, katerih ozemlje je v celoti na Balkanskem polotoku (brez otokov):

Albanija
Bosna in Hercegovina
Bolgarija
Črna gora
Grčija
Kosovo (sporno stanje)
Makedonija
Države, katerih ozemlje je večinoma na Balkanskem polotoku:

Hrvaška
Srbija
Države, katerih ozemlje je večinoma izven Balkanskega polotoka:

Italija (del, ki je na polotoku: Tržaška pokrajina in delno Goriška pokrajina)
Romunija (del, ki je na polotoku: Severna Dobrudža)
Slovenija (del, ki je na polotoku: del južne Primorske, Notranjska, del Dolenjske)
Turčija (del, ki je na polotoku: Vzhodna Trakija)
Poimenovanje
Ime Balkanski polotok je leta 1808 prvi uporabil pruski geograf Johann August Zeune. Po analogiji na Apeninski polotok in Pirenejski polotok je po gorovju Balkan, ki poteka od osrednje Bolgarije v vzhodno Srbijo, poimenoval celotno regijo, saj je bil prepričan, da se gorovje razteza od Julijskih Alp do Črnega morja. Ime se je širše uveljavilo v zadnji četrtini 19. stoletja, čeprav je bilo takrat že jasno, da so bile Zeunejeve predstave o geografiji regije napačne.

Opredelitev
Če ga gledamo kot polotok, potem njegove meje glede na ostalo Evropo ni težko določiti. Polotok je namreč tisto ozemlje, ki je del kopnega, a ga v večjem delu obdaja voda; je le ozko povezano z večjo kopensko gmoto in sega čez krožnico, katere premer povezuje skrajni vodni točki na obeh straneh tega ozemlja. Ta povezovalni premer je hkrati tudi kopenska meja polotoka.

Če pri Balkanskem polotoku zarišemo krožnico skozi skrajni vodni točki na severu Jadranskega in Črnega morja, ugotovimo, da Balkanski polotok na jugu močno sega prek te krožnice, torej lahko govorimo o polotoku z okrog 1300 km dolgo navidezno mejo, ki teče nekako od Trsta do Odese po ozemlju Italije, Slovenije, Hrvaške, Madžarske, Romunije, Moldavije in Ukrajine. V tem primeru je na Balkanskem polotoku približno petina Slovenije.

V geografiji pa meje raje postavljamo po vidnih ločnicah v pokrajini, na primer po slemenih vzpetin ali po rekah, in v geografski literaturi se severna meja Balkanskega polotoka največkrat postavlja od Kvarnerskega zaliva po Kolpi, Savi in Donavi do Črnega morja. V tem primeru Slovenija ni na Balkanskem polotoku. Po drugi različici gre meja po Soči, Idrijci, Ljubljanici, Savi in Donavi.

Zaradi praktičnih razlogov, predvsem pridobivanja podatkov, pa meje pogosto potegnemo kar po mejah držav, in ker je bila nekdanja Jugoslavija večinoma na Balkanskem polotoku, v svetu največkrat tudi vse njene naslednice prištevajo k balkanskim državam, tako tudi celotno Slovenijo.

Zaradi slabih predznakov se Balkan recimo za Avstrijce začne onstran Karavank, za Slovence čez Kolpo, za Hrvate pa šele na Uni, torej pri sosedu, zato mnogi raje uporabljajo sicer prav tako slabo opredeljen izraz jugovzhodna Evropa.

Vendar pa je leta 1994 Mednarodna geografska zveza na regionalni konferenci v Pragi Slovenijo uvrstila med devet srednjeevropskih držav, skupaj z Nemčijo, Poljsko, Češko, Slovaško, Madžarsko, Švico, Lihtenštajnom in Avstrijo. Balkan ima tudi kulturne, zgodovinske, politične, verske, jezikovne in številne druge razsežnosti, ki jim še težje postavimo meje, tako da nekega enoznačnega odgovora, do kod sega, ni mogoče dati.

Zunanje povezave

Sredozemsko morje
Iz Wikipedije, proste enciklopedije
Jump to navigationJump to search

Sestavljen satelitski posnetek Sredozemskega morja (NASA)
Sredozemsko morje je približno 4000 km dolgo in okoli 800 km široko medcelinsko morje, ki ga na severu omejuje Evropa, na jugu Afrika, na vzhodu pa Azija. Slovenski izraz »sredozemski« je neposreden prevod latinskega mediterraneus, iz medium, »sredina« + terra, »zemlja, dežela«. Skupen izraz za Sredozemsko morje in dežele okoli njega je Sredozemlje ali Mediteran.


Vsebina
1	Geografija
2	Klimatske razmere
2.1	Temperatura morja
3	Otoki
4	Polotoki
5	Države ob Sredozemskem morju
6	Morja v Sredozemskem morju
7	Reference
8	Glej tudi
Geografija
Sredozemsko morje je na zahodu z Gibraltarsko ožino povezano z Atlantskim oceanom, na severovzhod pa prek Dardanel z Marmarskim morjem (ki ga navadno obravnavajo kot del Sredozemskega morja) in prek Bosporja naprej v Črno morje. Sueški prekop na jugovzhodu povezuje Sredozemsko morje z Rdečim morjem.

Površina Sredozemskega morja je 2,509 milijona km². Najgloblja točka (5121 m) leži jugozahodno od rta Matapan na Peloponezu, povprečna globina je 1370 m, prostornina je 3,7 milijona kubičnih kilometrov. Zaradi šibke povezanosti z oceani je plimovanje v Sredozemlju na splošno majhno. Slanost Sredozemskega morja je s 38 promili višja od slanosti Atlantskega oceana. Sredozemsko morje ima negativno vodno bilanco: letno izhlapi 4690 km³ vode, s padavinami in rečnimi pritoki pa se je vrne le 1830 km³. Tako bi se brez stalnega dotoka vode iz Atlantskega oceana skozi Gibraltarsko ožino gladina letno znižala za 1,4 m in se v približno 1500 letih izsušilo.

Podmorski prag med tunizijsko obalo in Sicilijo deli Sredozemsko morje na vzhodni in zahodni del. Drug podvodni prag leži med špansko in maroško obalo, malo pred Gibraltarsko ožino. Zaradi svoje plitvosti (300 m) omejuje kroženje vode skozi Gibraltarsko ožino, zaradi česar je plimovanje v Sredozemlju manjše, slanost pa večja kot v Atlantiku.

Sredozemsko morje je skupaj z delom Indijskega oceana del nekdanjega morja Tetis, ki je zaradi tektonskega narivanja afriške plošče na evrazijsko pred 30 milijoni let, v dobi oligocena, ostalo skoraj odrezano. Tektonski premiki so še vedno dejavni, rezultat česa je dejavnost ognjenikov Etna, Vezuv in Stromboli (vsi v Italiji) ter pogosti rušilni potresi v Italiji, Grčiji in Turčiji. Pred 6 milijoni let se je zaradi tektonskega narivanja Gibraltarska ožina zaprla in Sredozemsko morje se je izsušilo. Dokaz za to so terciarne plasti sadre in soli globoko na morskem dnu.


toki
Večji otoki v Sredozemskem morju so:

Balearski otoki (Majorka, Menorca in Ibiza) v zahodnem Sredozemlju
Korzika, Sardinija in Sicilija v osrednjem Sredozemlju
Kreta, Rodos in Ciper v vzhodnem Sredozemlju
Polotoki
Peleponez-Grčija
Istrski-Hrvaška
Apeninski-Italija
Pirenejski-Španija, Andora, Francija
Države ob Sredozemskem morju
V Evropi, od zahoda proti vzhodu: Španija, Francija, Monako, Italija, Malta, Slovenija, Hrvaška, Bosna in Hercegovina, Črna gora, Albanija in Grčija.

V Aziji, od severa proti jugu: Turčija, Ciper, Sirija, Libanon, Izrael in Palestina.

V Afriki, od vzhoda proti zahodu: Egipt, Libija, Tunizija, Alžirija in Maroko.

Morja v Sredozemskem morju
Zahodni del Sredozemskega morja (od Gibraltarja do praga med Tunizijo in Sicilijo) se deli na sledeča območja:

Balearsko morje (ali Zahodno morje), od Gibraltarja do Korzike in Sardinije
Ligursko morje, med Ligurijo in Korziko
Tirensko morje, med Korziko, Sardinijo, Sicilijo in Apeninskim polotokom
Vzhodni del Sredozemskega morja (od praga med Tunizijo in Sicilijo do Azije) se deli na sledeča območja:

Jadransko morje
Jonsko morje, med južno Italijo, Sicilijo in Grčijo (na jugu prehaja v Afriško morje)
Afriško morje, med Afriko (zaliv med obema Sirtama) in Sicilijo (na severovzhodu prehaja v Jonsko morje)
Egejsko morje, med Grčijo, Kreto in Turčijo
Vzhodno morje, med Turčijo, Azijskimi obalami in Egiptom (na zahodu prehaja v Egejsko in Jonsko morje).
Dogovorjene meje med temi morji so:

med Balearskim in Ligurskim morjem: St. Tropez (Francija) - Calvi (Korzika)
med Balearskim in Tirenskim morjem: Isola dei Cavoli (Sardinija) - Bizerta (Tunizija)
med Ligurskim in Tirenskim morjem: Capo Corso (Korzika) - Piombino (Italija)
med Tirenskim in Afriškim morjem: Bizerta (Tunizija) - Trapani (Italija)
med Jadranskim in Jonskim morjem: Otranto (Italija) - Valona (Albanija)
med Jonskim in Afriškim morjem: Capo Passero (Sicilija) - Darnah (Libija)
med Jonskim in Egejskim morjem: Kitera (Grčija) - Kissamos (Kreta, Grčija)
med Jonskim in Vzhodnim morjem: Kissamos (Kreta, Grčija) - Darnah (Libija)
med Egejskim in Vzhodnim morjem: vzhodna Kreta - Karpathos (Grčija) - Rodos (Grčija) - Marmaris (Turčija)

Zagreb
Iz Wikipedije, proste enciklopedije
Jump to navigationJump to search
Zagreb
Grad Zagreb
Mesto
Mesto Zagreb
Montage of major Zagreb landmarks.jpg

Zastava	
Grb

Lega mesta na Hrvaškem
Koordinati:  45°49′0″N 15°59′0″EKoordinati: 45°49′0″N 15°59′0″E
Država	Zastava Hrvaške Hrvaška
Županija	Grad Zagreb
župnija RKC	1094
Svobodno mesto	1242
Združitev	1850
Razdelitev	17 mestnih četrti
70 naselij
Upravljanje
 • župan	Milan Bandić (Neodvisni)
Površina[1]
 • Mesto	641 km2
 • Urbano	162,22 km2
 • Metropolitansko obm.	3.719 km2
Nadmorska višina[2]	158 m
Najvišja nadmorska višina	1.035 m
Najnižja nadmorska višina	122 m
Prebivalstvo (2011)[3]
 • Mesto	790.017
 • Gostota	1.200 preb./km2
 • Urbano	686.163
 • Urbana gostota	4.200 preb./km2
 • Metropolitansko obm.	1.107.623
 • Metropolitanska gostota	300 preb./km2
Časovni pas	CET (UTC+1)
 • Poletje (DST)	CEST (UTC+2)
Poštna številka	10000
Območna številka	+385 01
Registracijska oznaka	ZG
Spletna stran	www.zagreb.hr
Zagreb je glavno mesto Republike Hrvaške in središče istoimenske županije. Mesto se nahaja na obrobju gore Medvednica in na jugozahodnem delu Panonske nižine ob reki Savi. Nahaja se na nadmorski višini 122 m. Zagreb leži ob glavni kopenski magistrali med Srednjo Evropo in Malo Azijo, prav tako pa tudi ob enem od dovozov iz Panonske nižine do Jadranskega morja.


Vsebina
1	Zgodovina
1.1	Prva omemba in srednji vek
1.2	16. do 18. stol.
1.3	19. do sredine 20. stol.
1.4	Zgodovina po drugi svetovni vojni
2	Geografija
2.1	Podnebje
2.2	Naselja na območju Zagreba
2.3	Mestne četrti
3	Demografija
4	Znamenitosti
4.1	Gornji grad
4.2	Kaptol in Dolac
4.3	Donji grad
4.4	Ostale znamenitosti
5	Prometna infrastruktura
6	Pobratena mesta
7	Viri in opombe
8	Glej tudi
9	Zunanje povezave
Zgodovina
Prva omemba in srednji vek
Najstarejše naselje v bližini današnjega Zagreba je bilo rimsko mesto Andautonia (danes Šćitarjevo), ki je obstajalo med 1. in 5. stoletjem n. š. Prvi zapisi o mestu segajo v leto 1094, ko je madžarski kralj Ladislav I. ustanovil škofijo. Okoli škofije se je takrat razvilo naselje Kaptol, kjer so živeli predvsem duhovniki, na sosednjem hribu pa se je razvilo utrjeno naselje Gradec, kjer so živeli predvsem trgovci in obrtniki. Oba naselja so leta 1242 napadli Tatari. Hrvaški in madžarski kralj Bela IV. je Gradcu v znak hvaležnosti, da mu je nudilo varno zatočišče pred napadi Tatarov, podaril Zlato bulo, kar je mestu zagotovilo samoupravni privilegij znotraj kraljestva in svoj pravosodni sitem.

16. do 18. stol.
Med Kaptolom in svobodnim mestom Gradec je bilo veliko gospodarskih in političnih povezav, toda mesti sta ostali ločeni tudi, ko je Zagreb postal politično središče Hrvaške in Slavonije. Zagreb je postalo glavno mesto banovine leta 1621, ko je vladal ban Nikola IX Frankopan Tržaški. Na povabilo mestne uprave so v Zagreb leta 1606 prišli jezuiti in zgradili prvo gimnazijo, Cerkev sv. Katarine in samostan. Leta 1669 so ustanovili akademijo (predhodnica Univerze v Zagrebu), kjer so poučevali filozofijo, teologijo in pravo. Leta 1776 so se zaradi velikega požara v Varaždinu kraljevi svet, velik del plemstva in visoke upravne, pravosodne ter šolske ustanove preselile v Zagreb. 
19. do sredine 20. stol.
V 19. stol. je bil Zagreb središče hrvaškega narodnega preporoda, prav tako pa so v tem času bile ustanovljene številne pomembne kulturne in zgodovinske ustanove (Banski dvori, Glasbena akademija, Matica ilirska, Prva hrvaška hranilnica itd.) Leta 1850 so se Gornji grad, Gradec in še nekaj okoliških naselij združili v Zagreb. To je bilo tudi obdobje, v katerem je Zagreb pridobil veliko novosti in doživel svoj razcvet. Med pomembnejšimi pridobitvami so bile: odprtje prve železniške proge (1862), ki je Zagreb povezala z Zidanim Mostom in Siskom, plinarno (1863), vodovod (1878), prvi tramvaj (1891), elektrarno (1907) in številne mogočne zgradbe, spomenike, parke ter muzeje.

V prvi polovici 20. stol. je prišlo do razširitve mesta Zagreb. Nastale so nove soseske, prebivalstvo pa se je povečalo za 70 %. Leta 1926 je začela oddajati prva radijska postaja v regiji. Med drugo svetovno vojno je bil Zagreb glavno mesto Neodvisne države Hrvaške, ki je bila nacistična marionetna država. Zagreb je v tem obdobju bil priča grozotam režima ustašev, ki so v bližini mesta v koncentracijskih taboriščih ubili na tisoče ljudi. Zagreb so 8. 5. 1945 osvobodili partizani. 
Zgodovina po drugi svetovni vojni
Zagreb je bil od leta 1945 do 1990 glavno mesto Socialistične republike Hrvaške, ene izmed šestih socialističnih republik SFRJ. V 50. letih 20. stol. se je začela izgradnja nove stanovanjske soseske na južnem bregu reke Save, ki jo danes poznano kot Novi Zagreb (prvotno se je soseska imenovala Južni Zagreb). Mesto se je zelo razširilo. V mesto so bila vključena naselja Dubrava, Podsused, Jarun, Blato in druge. Južno od Save je bilo izgrajeno mednarodno letališče Pleso (danes Letališče Franjo Tuđman). Leta 1987 je Zagreb gostil poletno univerzijado.

V Zagrebu je bila 25. 6. 1991 razglašena neodvisna država Republika Hrvaška. Med hrvaško osamosvojitveno vojno (1991–1995) je bilo mesto prizorišče nekaj spopadov in bombnih napadov, a se je izognilo večji škodi.

Geografija
Podnebje
Zagreb ima celinsko podnebje (»Cfb« po Köppenovi razvrstitvi podnebij). Poletja so po večini topla in temperature se lahko dvignejo nad 30 °C. Povprečna dnevna zimska temperatura je okoli 1 °C, povprečna poletna temperatura pa je 22 °C. Največ padavin pade v poletnih in jesenskih mesecih. Jutranja megla je značilna za obdobje od oktobra do februarja, predvsem na severnem delu mesta, ob gori Medvedica, in vzdolž reke Save. Februar je z 38,9 mm padavin najbolj suhi mesec v letu.

Klimatološki podatki za Zagreb
Mesec	Jan	Feb	Mar	Apr	Maj	Jun	Jul	Avg	Sep	Okt	Nov	Dec	Leto
Rekordno visoka temperatura °C  	19,4	22,2	26,0	30,5	33,7	37,6	40,4	39,8	34,0	28,3	25,4	22,5	40,4
Povprečno visoka temperatura °C	3,7	6,8	11,9	16,3	21,5	24,5	26,7	26,3	22,1	15,8	8,9	4,6	15,8
Povprečna dnevna temperatura °C  	0,3	2,3	6,4	10,7	15,8	18,8	20,6	20,1	15,9	10,5	5,0	1,4	10,7
Povprečno nizka temperatura °C	−3,0	−1,8	1,6	5,2	9,8	13,0	14,7	14,4	10,8	6,2	1,4	−1,7	5,9
Rekordno nizka temperatura °C	−24,3	−27,3	−18,3	−4,4	−1,8	2,5	5,4	3,7	−0,6	−5,6	−13,5	−19,8	−27,5
Povprečno št, dni s padavinami	9,8	9,4	11,0	13,0	13,5	13,7	11,2	10,4	10,4	10,9	11,3	11,0	135,6
Vir: Croatian Meteorological and Hydrological Service[4]

Naselja na območju Zagreba
Zagreb ni edino naselje na upravnem območju mesta Zagreb – obstaja več večjih naselij, kot so Sesvete in Lučko, ter več manjših naselij, Upravno območje mesta Zagreb zajema 70 naselij: Adamovec, Belovar, Blaguša, Botinec, Brebernica, Brezovica, Budenec, Buzin, Cerje, Demerje, Desprim, Dobrodol, Donji Čehi, Donji Dragonožec, Donji Trpuci, Drenčec, Drežnik Brezovički, Dumovec, Đurđekovec, Gajec, Glavnica Donja, Glavnica Gornja, Glavničica, Goli Breg, Goranec, Gornji Čehi, Gornji Dragonožec, Gornji Trpuci, Grančari, Havidić Selo, Horvati, Hrašće Turopoljsko, Hrvatski Leskovac, Hudi Bitek, Ivanja Reka, Jesenovec, Ježdovec, Kašina, Kašinska Sopnica, Kučilovina, Kućanec, Kupinečki Kraljevec, Lipnica, Lučko, Lužan, Mala Mlaka, Markovo Polje, Moravče, Odra, Odranski Obrež, Paruževina, Planina Donja, Planina Gornja, Popovec, Prekvršje, Prepuštovec, Sesvete, Soblinec, Starjak, Strmec, Šašinovec, Šimunčevec, Veliko Polje, Vuger Selo, Vugrovec Donji, Vugrovec Gornji, Vurnovec, Zadvorsko, Žerjavinec.

Mestne četrti
Na območju mesta Zagreb so bile leta 1999 ustanovljene mestne četrti in lokalni odbori. Skupno je v Zagrebu bilo ustanovljenih 17 mestnih četrti in 218 lokalnih odborov. Lokalni odbori so bili ustanovljeni za del mestne četrti, posamezno naselje, več medsebojno povezanih manjših naselij, ali pa za del večjega naselja, ki je v primerjavi z drugimi, ločen subjekt.

#	Mestna četrt	Površina (km²)	Prebivalstvo
(2011)[5]

1	Donji grad	3,01	37.123
2	Gornji grad - Medveščak	10,12	31.279
3	Trnje	7,37	42.126
4	Maksimir	14,35	49.448
5	Peščenica - Žitnjak	35,30	56.446
6	Novi Zagreb - istok	16,54	59.227
7	Novi Zagreb - zapad	62,59	58.025
8	Trešnjevka - sjever	5,83	55.342
9	Trešnjevka - jug	9,84	66.595
10	Črnomerec	24,33	39.040
11	Gornja Dubrava	40,28	62.221
12	Donja Dubrava	10,82	36.461
13	Stenjevec	12,18	51.849
14	Podsused - Vrapče	36,05	45.771
15	Podsljeme	60,11	19.249
16	Sesvete	165,26	70.633
17	Brezovica	127,45	12.040
SKUPNO	641,43	792.875
Demografija
Po številu prebivalcev je Zagreb največje mesto na Hrvaškem in edino, v katerega širšem urbanem območju živi preko milijon prebivalcev. Po popisu iz leta 2001 ima ožje mesto 779.145 prebivalcev, od takrat pa se je po uradni oceni število povečalo na 784.900. Širše urbano območje, ki vključuje naselja Dugo Selo, Samobor, Velika Gorica in Zaprešić, ima po popisu 1.088.841 prebivalcev. Velika večina prebivalcev Zagreba v ožjem smislu (91,94 %) se je v popisu leta 2001 opredelila za Hrvate, najštevilčnejše manjšine so srbska (2,41 %), bošnjaška (0,8 %) in albanska (0,43 %). Slovencev je bilo 0,41 % oz. 3.225.


Pregled števila prebivalstva po letih[6]
1857	1869	1880	1890	1900	1910	1921	1931	1948	1953	1961	1971	1981	1991	2001	2011
48.266	54.761	67.188	82.848	111.565	136.351	167.765	258.024	356.529	393.919	478.076	629.896	723.065	777.826	779.145	790.017
Znamenitosti
Gornji grad

Streha cerkve sv. Marka
Gornji grad ali Gradec je zgodovinsko središče Zagreba. Ustanovljen je bil v srednjem veku, vse do 19. stol. pa je bil skupaj s Kaptolom urbano središče Zagreba. Trg sv. Marka, ki je nekoč bilo mesto trgovanja, je danes politično središče Hrvaške. Tu se nahajajo zgradba hrvaškega parlamenta, vlade in mestne skupščine.

Cerkev sv. Marka: se nahaja v samem središču trga Sv. Marka. Prvotno je bila sezidana v gotskem slogu, kasneje pa je bila preoblikovana v neogotskem slogu. Na strehi cerkve sta upodobljena zgodovinski grb Hrvaške in mesta Zagreb.
Cerkev sv. Cirila in Metoda: grška katoliška cerkev stoji na mestu, kjer je nekoč stala kapelica, ki pa se je porušila v potresu leta 1880. Sezidana je v neobizantinskem slogu.
Kamnita vrata (Kamenita vrata): Gornji grad je bil nekoč obdan z obzidjem in stolpi, v mesto pa se je dalo priti skozi več mestnih vrat. Do danes so se ohranila le vzhodna t. i. Kamnita vrata.
Stolp Lotrščak (Kula Lotrščak): je znana razgledna točka, ki nudi dober razgled na Donji grad. Pod stolpom se nahaja Strossmayerovo sprehajališče in vzpenjača, ki povezuje Donji in Gornji grad. Od 1. januarja 1877 dalje vsak dan iz topa v stolpu izstrelijo strel, s čimer nakažejo, da je ura poldne.
Kaptol in Dolac
Kaptol je zgodovinsko naselje, ki se je oblikovalo okoli zagrebške katedrale. Danes je središče verskih institucij.

Zagrebška katedrala: je bila zgrajena leta 1217. Večkrat je bila poškodovana zaradi vdorov sovražnikov in požarov, največ škode pa je utrpela v potresu leta 1880. Katedralo so po potresu temeljito obnovili v neogotskem slogu.
Dolac: se nahaja med Gornjim gradom in Kaptolom. Na njem se nahaja tržnica Dolac. Ob tržnici se nahaja Cerkev sv. Marije, zahodno od cerkve pa se nahaja Tkalčićeva ulica, ki je nastala na mestu, kjer je nekoč bil potok Medveščak, ki je včasih ločeval Gradec in Kaptol.
Donji grad

Trg bana Jelačića
Donji grad je sodobno središče Zagreba. Zgrajen je bil v 19. in prvi polovici 20. stoletja.

Trg bana Jelačića: je glavni in največji trg mesta Zagreb. Na trgu se nahaja spomenik banu Josipu Jelačiću. Prvotno je kip bil obrnjen proti severu, da bi ban simbolno z mečem kazal proti Madžarom, ki se jim je v času svoje vladavine močno upiral. V času komunizma je bil kip odstranjen, ponovno pa je bil postavljen šele leta 1990 .
Ilica: je znana zagrebška nakupovalna ulica.
Zrinjevac: je najstarejši park mesta Zagreb.
Trg kralja Tomislava: se nahaja v neposredni bližini glavne železniške postaje. Na trgu stoji spomenik kralju Tomislavu, ki je bil prvi hrvaški kralj, in zgradba Umetniškega paviljona.
Hrvaško narodno gledališče (Hrvatsko narodno kazalište): je leta 1895 odprl Franc Jožef I. Zgrajeno je v neobaročnem slogu.
Ostale znamenitosti
Maksimir: je park vzhodno od mestnega središča, kjer se nahaja zagrebški živalski vrt in stadion Maksimir (domači stadion nogometnega kluba Dinamo Zagreb)
Jarun: je športno-rekreacijski center z umetnim jezerom, kjer je urejeno kopališče in veslaška steza
Arena Zagreb: je največje večnamenska športna dvorana na Hrvaškem
Medvedica: planina Medvedica je priljubljena izletniška točka, ki je znana tudi pod imenom Sljeme. Na njem se nahaja smučišče in srednjeveška utrdba Medvedgrad
Prometna infrastruktura

Zagrebški tramvaj
Zagreb je središče 5 najpomembnejših avtocestnih tras na Hrvaškem. Najpomembnejša med njimi je avtocesta A1 Zagreb-Split-Dubrovnik, ki je dokončana do Ploč. Druga najpomembnejša trasa je A3 Bregana-Zagreb-Lipovac, ki povezuje severno Evropo s Turčijo. Ostale pomembne avtocestne trase so: A6 Zagreb-Reka, A4 Zagreb-Goričan, ki se na Madžarskem nadaljuje do Budimpešte, in A2 Zagreb-Macelj.

Zagreb je prav tako tudi pomembno železniško vozlišče. Skozi Zagreb poteka Panevropska prometna mreža, ki je ena izmed najpomembnejših evropskih železniških povezav. Skozi Zagreb potekata koridor V in koridor X.


Novi potniški terminal
Letališče Franjo Tuđman je največje in najbolj obremenjeno letališče na Hrvaškem. Nahaja se na območju Velike Gorice. Letališče je bilo dokončano in odprto za civilni promet leta 1959. Leta 2017 so odprli novi terminal. Zraven glavnega letališča deluje tudi manjše športno letališče, Letališče Lučko.

Javni promet je v Zagrebu sestavljen iz mreže tramvajev in busov. Zagrebško potniško podjetje ZET (Zagrebški električni tramvaj) upravlja vse tramvaje, notranje avtobusne linije in večino primestnih avtobusnih linij. Državno železniško podjetje Hrvatske Željeznice (Hrvaške železnice) upravlja omrežje mestnih in primestnih železniških povezav v širšem Zagrebškem območju.



Delovanje in razvoj Wikipedije omogočajo vaši prispevki!
Županija
Iz Wikipedije, proste enciklopedije

Županije Hrvaške
Iz Wikipedije, proste enciklopedije
Jump to navigationJump to search
Županije Hrvaške so politično-upravne enote Hrvaške. Trenutno obstaja 21 županij, ki se nadalje delijo na občine.

Seznam

Hrvaške županije
Seznam županij je urejen po uradnem vrstnem redu iz Zakona o področjih županij, mest in občin (Hrvaška).

1. Zagrebška županija 
2. Krapinsko-zagorska županija
3. Sisaško-moslavaška županija
4. Karlovška županija
5. Varaždinska županija
6. Koprivničko-križevaška županija
7. Bjelovarsko-bilogorska županija
8. Primorsko-goranska županija
9. Ličko-senjska županija
10. Virovitiško-podravska županija
11. Požeško-slavonska županija
12. Brodsko-posavska županija
13. Zadarska županija
14. Osješko-baranjska županija
15. Šibensko-kninska županija
16. Vukovarsko-sremska županija
17. Splitsko-dalmatinska županija
18. Istrska županija
19. Dubrovniško-neretvanska županija
20. Medžimurska županija
21. Mesto Zagreb
Glej tudi


Sredozemsko podnebje
Iz Wikipedije, proste enciklopedije
Jump to navigationJump to search

  Območja s sredozemskim podnebjem
Sredozemsko podnebje ali mediteransko podnebje (tudi etezijsko) je podnebni tip v subtropskem podnebnem pasu, ki sega od 30 – 40° geografske širine. Letna temperaturna amplituda v krajih s sredozemskim podnebjem je 13 °C. Največ padavin pade pozimi, zaradi potujočih depresij, ki so takrat pogostejše, saj se polarna fronta pomakne proti jugu. Poletja so suha, dolga in vroča, medtem ko so zime izrazito kratke, mile in deževne. Letno pade na teh območjih od 350 do 900 mm padavin.

Podnebje je značilno za območje Sredozemlja (po katerem je tudi dobilo ime), JZ del Severne Amerike, osrednji del Čila, JZ del Afrike in JZ del Avstralije.

Delovanje in razvoj Wikipedije omogočajo vaši prispevki!
Dinarsko gorovje
Iz Wikipedije, proste enciklopedije
(Preusmerjeno s strani Dinarsko gorstvo)
Jump to navigationJump to search
Dinarsko gorovje je gorski sistem zahodnega Balkanskega polotoka.


Vsebina
1	Območje
2	Kamnine
3	Podnebje
4	Povezave
5	Literatura
Območje

Razdelitev Dinarskega gorstva
Dinarsko gorovje je mlado nagubano gorovje, ki poteka vzdolž zahodnega dela Balkanskega polotoka, vzdolž Jadranskega morja in geotektonsko predstavlja del Dinaridov. Na severozahodnem delu meji z Vzhodnimi Alpami in sicer na črti Tolmin - Idrijca - Žiri - južni rob Ljubljanskega barja - Škofljica - Temenica - Šmarjeta - Krka - Sava, na zahodu zajema tudi Istro in otoke, na jugu pa se razteza do porečij Kolubare in Morave, oziroma do Kosovske kotline in Prokletij v Srbiji.

Za to gorovje je značilna »Dinarska« smer gubanja v smeri severozahod-jugovzhod. Geomorfološko se deli na notranji dinarski pas in zunanji kraški pas.

Med najvišjimi vrhovi so najvišji Jezerski vrh na meji s Črno Goro, 2692 m Durmitor (2522 m), Dinara (1913 m), Velebit (1758 m), v Sloveniji pa Snežnik (1796 m).

amnine
Gorovje tvorijo v glavnem karbonatne kamnine in fliš (primer Slovenska Istra) na zahodu in paleozojske, permo-karbonske, metamorfne in magmatske kamnine na severovzhodu. Karbonatne kamnine, predvsem apnenec in dolomit omogočata nastanek s kraškimi pojavi bogat svet.

Podnebje
Položaj gorovja tvori naravno pregrado med Panonsko nižino in Jadranom, ki sili vlažne zračne mase k dviganju, povzroči nadpovprečne količine padavin, hkrati pa predstavlja tudi mejo med celinskim in sredozemskim podnebjem. Največ padavin je v hladni polovici leta, predvsem novembra, decembra in januarja, najmanj pa julija in avgusta.

Povezave
Snežnik
Kraški pojavi
Kras v Sloveniji
Dinarski svet

Panonska nižina
Iz Wikipedije, proste enciklopedije
Jump to navigationJump to search
Za druge pomene glej Panonija (razločitev).

Panonska nižina
Panonska nižina ali Panonska kotlina je velika nižina v srednji Evropi. Nastala je kot udornina s tektonskim ugrezanjem površja v terciarju. Kotlino je zalilo pliocensko morje Tetida, ki se je konec terciarja umaknilo. Ob rekah je močvirnat svet, deli ravnine so puhlične planote, nad ravnino se dvigajo osamelci, zgrajeni iz starejših kamnin. Nižino odmaka Donava s pritoki. Ima celinsko ali kontinentalno podnebje, ki na vzhodu Madžarske prehaja v celinsko polsuho ali stepsko podnebje. Na puhlici se je razvila črna prst, ki nudi dobre pogoje za razvoj kmetijstva. Na ravninah prevladuje poljedelstvo s pridelavo koruze, pšenice, sladkorne pese in sončnic; na osamelcih ter obrobnih gričevjih pa sta pomembna sadjarstvo in vinogradništvo. Nižino po polovici deli reka Donava. Panonska nižina je geomorfološko del sistema Alpe-Himalaja.


Pokrajina v Panonski nižini na Madžarskem

Prekop Donava-Tisa-Donava v bližini Novega Sada, Srbija

Vsebina
1	Panonsko morje
2	Zgodovina
3	Značilnosti
3.1	Podnebje
4	Naravni viri
5	Države
6	Zunanje povezave
Panonsko morje
V obdobju pliocena (pred 60. milijoni let), je večino današnje kopne Evrope bilo pod morsko gladino plitvega morja, imenovanega Tetida (po grški boginji morja in Ahilovi materi Tetidi). Alpidski in karpatski orogenezi sta dvignili dno Tetide tako, da je morje presahnilo. Na območju današnje Panonske nižine se je voda zadržala najdlje, saj tukaj ni bilo orogeneze.

Zgodovina
Panonska nižina je poimenovana po rimski provinci Panonia. Panem pomeni v latinščini 'kruh'. V času Rimskega imperija je bila Panonija žitnica cesarstva. Preko Panonije so v cesarstvo vdirali Huni in Vandali. Po padcu Rimskega imperija v 5. stoletju n. št. so Panonijo naselili Slovani. Kasneje je tudi na ozemlju Panonske nižine bila proglašena kneževina Karantanija. Karantanija je obsegala Norik in del Panonie, obe bivši rimski provinci

Osrednji habitat pragoveda, imenovanega tur, je bila Panonska nižina. Tura so dokončno iztrebili v srednjem veku. Nasledile so ga številne pasme sodobnega goveda. V času Rimskega cesarstva, predvsem v zgodnjem obdobju, so v Panonski nižini kraljevali celo levi. Od tega časa naprej se lev pogosto pojavlja v ikonografiji evropskih držav.

Značilnosti
Nižino obkrožajo gorovja Alpe, Dinaridi, Karpati in Stara planina. Zaradi dolge meje s Karpati nekateri viri, predvsem madžarski, nižino imenujejo tudi Karpatski bazen.

Podnebje
Poletja so vroča in sušna, zime pa zelo mrzle (ponekod zmrznejo tla do globine pol metra). Relief je bolj ali manj raven, zato poleti ne nastajajo žepi hladnega zraka, ki drugače nastajajo na senčnih straneh hribovja. Gozdnatost je majhna (Madžarska samo 5 %), kar dodatno pripomore k ekstremnim nihajem temperature. Dnevi so vroči, noči pa mrzle. Tudi sredi poletja. Pozimi vdira hladen zrak iz Sibirije. Srbi pravijo temu vetru Košava.

Naravni viri
Čeprav na območju ne dežuje ravno obilno, je pokrajina večinoma kmetijska. Polja rodovitne zemlje bi lahko nahranila vso Evropo. Vetrna erozija iz Centralne Azije odnaša drobnozrnat sediment, ki se na območjih kopičenja rahlo sprime in ji pravimo puhlica. Na puhlici se razvije prst černozjom (črna zemlja v ruščini), ki je zelo rodovitna in jo najdemo ponekod v Panonski nižini. Z obsežnimi regulacijami rek, so zmanjšali erozijo in uredili namakanje. S temi ukrepi so zadržali puhlico v nižini, toda izgubili so mrtvice in meandre in z njimi biotope. Podlaga pod zemljo je koluvialno-deluvialni (koluvialno-deluvialno pomeni premeščanja) prod. Podlaga ni primerna za gradnjo oz. za gradnjo je potrebno močno temeljiti.

Prvi naseljenci so tu našli le malo virov kovin in kamna. Tako lahko arheologi, ko odkrijejo izdelke iz kremena, obsidijana ali bakra, sklepajo na stare trgovske poti.

Države
Na ozemlju nižine se danes delno ali v celoti nahajajo naslednje države: Avstrija, Hrvaška, Češka, Madžarska, Romunija, Slovaška, Srbija in Ukrajina. Deli Panonske nižine se nahajajo tudi v Sloveniji in v Bosni in Hercegovini.

Donava
Iz Wikipedije, proste enciklopedije
Jump to navigationJump to search
Koordinati: 45°13′3″N 29°45′41″E
Donava
Reka

Donava kot mejna reka med krajema Esztergom (Madžarska) in Štúrovo (Slovaška)
Države	Nemčija, Avstrija, Slovaška, Madžarska, Hrvaška, Srbija, Romunija, Moldavija, Ukrajina, Bolgarija
Mesta	Ulm, Ingolstadt, Regensburg, Linz, Dunaj, Bratislava, Győr, Budimpešta, Dunaújváros, Vukovar, Novi Sad, Zemun, Pančevo, Beograd, Drobeta Turnu-Severin, Vidin
Primary source	Breg
 - Nahajališče	Martinskapelle, Schwarzwald, Nemčija
 - nadmorska višina	1.078 m
 - Dolžina	2.860 km (1.777 mi)
 - Koordinate	48°05′44″N 08°09′18″E
Drugi izvir	Brigach
 - Nahajališče	St. Georgen, Schwarzwald, Nemčija
 - elevation	940 m
 - Dolžina	2.860 km (1.777 mi)
 - koordinate	48°06′24″N 08°16′51″E
Source confluence	
 - lokacija	Donaueschingen
 - koordinate	47°57′03″N 08°31′13″E
Ustje	Delta Donave
 - koordinate	45°13′3″N 29°45′41″E
Dolžina	2.860 km (1.777 mi)
Porečje	801.463 km2
Pretok	za tik pred delto
 - povprečje	7.000 m3/s (247.203 cu ft/s)
Pretok drugje (povprečje)
 - Passau	580 m3/s (20.483 cu ft/s) 
30km pred krajem
 - Dunaj	1.900 m3/s (67.098 cu ft/s)
 - Budimpešta	2.350 m3/s (82.989 cu ft/s)
 - Beograd	4.000 m3/s (141.259 cu ft/s)

Porečje Donave
Zbirka: Danube
Donava je druga najdaljša evropska reka (za Volgo), ki izvira v Schwarzwaldu na jugozahodu Nemčije (v zvezni deželi Baden-Württemberg), nakar teče 2860 kilometrov proti vzhodu/jugovzhodu do izliva v severni del Črnega morja na meji med Romunijo in Ukrajino. Delta Donave je na seznamu Unescove svetovne dediščine.

S svojim tokom skozi osrčje Evrope ima osrednji zgodovinski, gospodarski in kulturni pomen za srednje- in vzhodnoevropske narode. V njenem porečju živi okrog 81 milijonov ljudi, ki njene vode izkoriščajo za kmetijstvo in industrijo, v preteklih tisočletjih pa je bila pomembna predvsem kot koridor za migracije in naravna meja.[1][2] Teče skozi glavna mesta štirih držav, Dunaj (Avstrija), Bratislavo (Slovaška), Budimpešto (Madžarska) in Beograd (Srbija).


Vsebina
1	Etimologija
2	Hidrografija
3	Geologija
4	Geografija
4.1	Mesta ob reki
5	Sklici in opombe
6	Zunanje povezave
Etimologija
Ime Donava, katerega različice uporabljajo tudi v drugih jezikih (nemško Donau (v starejših zapisih tudi Donaw in Tonach), madžarsko Duna, romunsko Dunărea, slovaško Dunaj itd.) verjetno izvira od Keltov, ki so v prvi polovici 1. tisočletja pr. n. št. zasedli ozemlje v zgornjem toku. Reko so častili kot prinašalko življenja in smrti ter vez z onstranstvom. V njihovem jeziku je beseda »danu« pomenila »tok« - iz istega korena izhajajo tudi imena nekaterih drugih evropskih rek, kot so Don, Dnjeper in Dnjester.[2]

V Heziodovih in Herodotovih izapisih se pojavlja tudi pod imenom (H)Istrion, vendar je prišlo v splošno rabo keltsko ime, ki so ga prevzeli Rimljani.[2]

Hidrografija

Porečje Donave je eno od večjih v Evropi.
Donava je edina velika evropska reka, ki teče od zahoda proti vzhodu. Po 2.857 km[3] se izliva v Črno morje, vstopna točka v rečno delto je pri svetilniku v Sulini. Porečje pokriva 801.463 km², povprečen pretok je 6.857 m³/s ali 216,34 km³/leto.[1]

Večina pritokov izvira v Alpah in se izlivajo v Donavo z desne strani. Najpomembnejši pritoki, z dopisanim pretokom, so:

Iller s 70 m³/s
Lech s 200 m³/s
Naab s 49 m³/s
Altmühl s m³/s
Isar s 174 m³/s
Inn s 730 m³/s
Traun s 150 m³/s
Aniža s 195 m³/s
Morava (Češka) s 118,7 m³/s
Raba s 63 m³/s
Váh s 195,8 m³/s
Hron s m³/s
Ipel s 22 m³/s
Drava s 577 m³/s
Tisa s 794 m³/s
Sava s 1.722 m³/s
Tamiš s 47 m³/s
Morava (Srbija) s 232 m³/s
Timok s 31 m³/s
Jiu s 86 m³/s
Iskar s 54 m³/s
Olt s 174 m³/s
Jantra s 47 m³/s
Argeș s 71 m³/s
Ialomița s 45 m³/s
Siret s 240 m³/s
Prut s 110 m³/s
Geologija

Ponikanje Donave (Donauversickerung), shema.

Ponikanje Donave pri kraju Immendingen
Donava je geološko gledano precej starejša od Ren,a katerega porečje je po pomembnosti primerljivo z donavskim. Danes je Ren edina alpska reka, ki teče proti severu v Severno morje, med zadnjo poledenitvijo v u je voda izvirnega dela Rena lahko tekla le v Donavo. Deli te mnogo bolj vodnate Donave so vidni še danes kot kanjoni v Švabski Juri. Po konce zadnje ledene dobe je prišlo do močne erozije zgornje renske doline, zaradi česa danes dobršen del alpskih voda odteka po Renu in manj po Donavi. Švabska Jura je zgrajena iz poroznega apnenca, dolina Rena pa je nižja od Donave, zato del vode iz struge Donave pod zemljo odteka v 12 km oddaljen Aach, del porečja Rena. Zaradi raztapljanja apnenca se predvideva, da bo nekoč celoten zgornji del Donave tekel v Ren.

Geografija

Donauzusammenfluss, kjer se potoka Breg in Bregach zlijeta in tvorita Donavo.
Izvirni del Donave tvorita dva potoka v Schwarzwaldu, Breg in Brigach. Breg izvira blizu kraja Furtwangen na nadmorski višini 1078 metrov. Ker je ta potok daljši od Brigacha, se ga običajno navaja kot izvir Donave.[4]. Potoka se zlijeta pri kraju Donaueschingen, kjer v parku postavljen vodnjak iz 19. stoletja „Donauquelle” simbolizira tradicionalni izvir Donave[5].

Donava teče po Nemčiji v Baden-Württembergu skozi Sigmaringen in Ulm, prečka Bavarsko (Regensburg in Passau), severno Avstrijo (Linz in Dunaj), skozi Slovaško (Bratislava), na Madžarskem v Budimpešti zavije proti jugu, definira hrvaško-srbsko mejo, se pri Vukovarju in Iloku obrne na vzhod v Srbijo, teče skozi Beograd, nato po srbsko-romunski meji skozi sotesko Džerdap, po romunsko-bolgarski meji do delte, ki meji na Romunijo, Ukrajino in Moldavijo (300 metrov levega brega pri kraju Giurgiuleşti).

Umetni kanal Cernavodă (Donava-Črno morje), zgrajen na ozemlju Romunije v dolžini 64 km, skrajša plovbo po Donavi za 400 km. Odprt je bil leta 1984.[6]

V svojem toku reka prečka ozemlje desetih držav (z deleži celotnega porečja Nemčija (7,0 %), Avstrija (10,0 %), Slovaška (5,9 %), Madžarska (11,6 %), Hrvaška (4,4 %), Srbija (10,2 %), Bolgarija (5,9 %), Romunija (29,0 %), Moldavija (1,6 %) in Ukrajina (3,8 %)), njeno porečje v skupni velikosti okrog 800.000 km2 je na ozemlju teh in dodatnih devetih držav, to so Bosna in Hercegovina (4,6 %), Hrvaška (4,5 %), Češka (2,9 %), Slovenija (2,0 %), Črna gora (0,9 %),Švica (0,2 %), Italija (<0,1 %), Poljska (<0,1 %), Makedonija (<0,1 %) in Albanija (<0,1 %).[1]

Mesta ob reki
Donava teče skozi številna večja in manjša mesta, vključno s štirimi glavnimi mesti držav, kar je več kot katerakoli druga reka. Mesta od izvira do izliva so:

Zastava Nemčije Nemčija:
Baden-Württemberg: Donaueschingen (ob sotočju rek Brigach in Breg) - Möhringen an der Donau - Tuttlingen- Sigmaringen- Riedlingen- Munderkingen - Ehingen - Ulm
Bavarska: Neu-Ulm - Günzburg - Dillingen an der Donau - Donauwörth - Neuburg an der Donau - Ingolstadt - Kelheim - Regensburg - Straubing - Deggendorf - Passau
Zastava Avstrije Avstrija: Linz - Krems - Tulln - Dunaj (glavno mesto)
Zastava Slovaške Slovaška: Bratislava (glavno mesto) - Komárno - Štúrovo
Zastava Madžarske Madžarska: Mosonmagyaróvár - Győr - Komárom - Esztergom - Visegrád - Vác - Szentendre - Dunakeszi - Budimpešta (glavno mesto) - Szigetszentmiklós - Százhalombatta - Ráckeve - Adony - Dunaújváros - Dunaföldvár - Paks - Kalocsa - Baja - Mohács
Zastava Hrvaške Hrvaška: Vukovar - Ilok
Zastava Srbije Srbija: Apatin - Bačka Palanka - Futog - Veternik - Novi Sad - Sremski Karlovci - Zemun - Beograd (glavno mesto) - Pančevo - Smederevo - Kovin - Veliko Gradište - Golubac - Donji Milanovac - Kladovo
Zastava Bolgarije Bolgarija: Vidin - Lom - Kozloduj - Orjahovo - Nikopol - Belene - Svištov - Ruse - Tutrakan - Silistra
Zastava Moldavije Moldavija: Giurgiulești
Zastava Ukrajine Ukrajina: Reni - Izmail - Kilija - Vilkovo
Zastava Romunije Romunija: Moldova Nouă - Orşova - Drobeta-Turnu Severin - Calafat - Bechet - Dăbuleni - Corabia - Turnu Măgurele - Zimnicea - Giurgiu - Oltenița - Călăraşi - Feteşti - Cernavodă - Hârşova - Brăila - Galați - Isaccea - Tulcea - Sulina
Večina Donave je plovne, zato so skoraj vsa mesta ob njej tudi pristanišča.


Panorama Donave, Dunaj.

Zavoj Donave blizu mesta Višegrad, Madžarska.

Panorama Donave, Budimpešta.

Budimpešta ponoči.

Panorama Donave in Save s Kalemegdana, Beograd.
Sklici in opombe
 Gospodarska komisija Združenih narodov za Evropo (2007). "Drainage basin of the Black Sea" (PDF). Our Waters: Joining Hands Across Borders. United Nations Publications. str. 116–151. ISBN 9789211169720.
 Sommerwerk, Nike s sod. (2009). "The Danube river basin". V Tockner, Klement; Uehlinger, Urs; Robinson, Christopher T. Rivers of Europe. Academic Press. str. 75–129. ISBN 9780080919089.
 Dunav Hrvatska enciklopedija (pridobljeno 7.1.2017)
 Danube
 Paul Morand, Au fil des fleuves, Reader's Digest, 1972., str. 47.
 Danube, str.3
Zunanje povezave
	Poglejte si besedo donava v Wikislovarju, prostem slovarju.
 Geografski podatki povezani z Donava na OpenStreetMap
Mednarodna zveza za raziskave Donave
Mednarodna komisija za zaščito Donave

Reka
Iz Wikipedije, proste enciklopedije
Jump to navigationJump to search
Za druge pomene glej Reka (razločitev).

Reka Kučerla v Altaju

Reka Isar pri Münchnu, Nemčija
Réka je velik naravni vodni tok. Po navadi vodni slap odvaja del padavinske vode in najde svojo pot z reko ali z vodotokom do oceana ali do velike stoječe vodne površine, kot sta morje ali jezero. Reke so sestavljene iz nekaterih osnovnih delov. Njen tok razdelimo na tri predele, izvir in gornji tok tvorita začetni del reke, ki postane glavni, spodnji ali dolnji tok. Reka teži k uravnoteženemu podolžnemu preseku in vzpostavitvi ravnovesja med erozijo in odlaganjem. V zgornjem toku prevladuje erozija. Manjši potoki se združujejo v močnejše tokove, ki odnašajo vedno več gradiva in v dolgih obdobjih izoblikujejo široke doline. V nižjih delih toka se strmec zmanjša in kamninski drobir se začne usedati.

Tista reka, ki doseže morje ali jezero je glavna reka, manjši vodotoki, tekoči po ozemlju, ki ga odmakajo in se združijo z reko, so pritoki. Vodni tok je navadno zaprt v strugo s koritom med brežinama. Voda poskuša po najkrajši poti doseči erozijsko bazo in pri tem vrezuje struge, erodira površje ter prenaša in odlaga kamninski drobir. Od količine vode in stalnosti tokov sta odvisni oblika rečne struge in način usedanja kamninskega drobirja.

Najnižji konec reke je njeno ustje. Glavna reka s svojimi pritoki tvori rečje ali rečni sistem. Ozemlju, s katerega odteka voda v glavno reko, rečemo porečje ali hidrografski bazen. V Sloveniji so štiri porečja: soško, največje savsko, dravsko in mursko, kolpsko. Del zemeljskega površja, ki ga odmaka več rečij, je povodje. Porečja in povodja so med seboj ločena z razvodji. Črta, ki razmejuje dve porečji ali razvodji je razvodnica. Glavna razvodnica loči rečja, ki se odmakajo v različne oceane.

Reke so najpomembnejši dejavnik oblikovanja zemeljskega površja, poleg tega pa imajo izjemen pomen za človeštvo, saj neposredno vplivajo na nastajanje mest, kmetijstvo, proizvodnjo električne energije in promet.


Vsebina
1	Vrste rek
2	Topografija
2.1	Rečni relief
2.1.1	Razvoj rečnega reliefa
2.2	Rečno korito
2.3	Erozija
2.4	Transport
2.5	Odlaganje (akumulacija)
2.6	Podzemni tokovi
2.7	Stalnost pretoka
3	Klasifikacija
3.1	Topografska klasifikacija
3.2	Biotska klasifikacija
3.3	Klasifikacija brzic
3.4	Klasifikacija rečnih tokov
4	Raba
5	Upravljanje
6	Reke v Sloveniji
7	Glej tudi
8	Sklici
9	Literatura
10	Zunanje povezave
Vrste rek
alogéna réka je reka, ki priteka z območij z obilnimi padavinami in teče čez sušna območja; reka, ki priteka na kraško površje z neprepustnih sedimentov
alohtóna réka je reka, ki priteka iz tujega okolja, npr. v sušnem podnebju z bolj namočenega območja
efluéntna réka je reka, ki jo napaja zlasti talna voda
eksótična réka je tranzítna réka
epigenétska réka je reka, ki je zašla z lastne nasipine in se zajedla v trdno kamninsko podlago
epizódna réka je obdóbna réka
glávna réka je osrednja, največja, navadno najdaljša, najbolj vodnata in/ali najvišje izvirajoča reka v porečju; osnovna reka
gôrska réka je reka, ki teče v gorskem svetu in ima zaradi neuravnovešenega strmca hitrejši tok, večjo erozijsko in transportno moč, izrazitejše mešanje vode in njeno hitro izmenjavanje
jézerska réka je jézernica
kráška réka je reka s kraškim izvirom, ponorom in prekinjenim površinskim tokom; reka na krasu
ledeníška réka je motna reka, ki izvira izpod talečega se ledenika in ima največ vode poleti; vodni tok na površju ledenika, navadno kratek
meándrska réka je reka z meandri
nèpresihajóča réka je stálna réka
občásna réka je reka, ki zaradi premalo padavin, prevelikega izhlapevanja vode, ponikanja vode v tla, prevelikega izčrpavanja podtalnice občasno presahne; periódična réka, presihajóča réka
obdóbna réka je reka, ki teče le po priložnostnem izdatnejšem deževju, ponekod samo za kratek čas v večletnem razdobju
obglávljena réka je reka, ki jo je druga reka z globljo strugo z zadenjsko erozijo preusmerila v svoje korito
(Vir: Geografski terminološki slovar [1])

Topografija

Taljenje ledu na ledeniku Athabasca, Narodni park Jasper, Alberta, Kanada

Reka Loboc v Boholu, Flipini
Reka se začne pri izviru (ali pogosteje iz več izvirov) in konča na ustju, vmes pa sledi toku reke. Voda v reki je omejena na strugo (kanal), ki je običajno sestavljena iz struge med bregovoma. Pri večjih rekah tudi med poplavnimi nasipi ali poplavnimi ravnicami, ki preprečujejo poplavnim vodam uiti iz struge ali omogočajo kontrolo nad njimi. Poplavne ravnice so lahko zelo široke glede na velikost struge. Razlika med strugo in poplavno ravnico je lahko zabrisana, posebej v urbanih območjih, kjer je ta obzidana.

Reke lahko tečejo po pobočjih gora, skozi rečne doline (depresije) ali po ravninah in lahko ustvarijo kanjone ali soteske.

Izraz gornji tok se nanaša na smer proti izviru reke, tj v nasprotni smeri toka. Podobno izraz spodnji tok opisuje smer proti izlivu.

Izraz levi breg se nanaša na levo stran v smeri toka, desni breg na desno stran v smeri toka. Rečna struga običajno vsebuje en sam tok vode, so pa nekatere reke, ki tečejo v več prepletenih in povezovalnih vodnih tokovih. Obsežne prepletene reke so v le nekaj regijah po svetu, kot je južni otok na Novi Zelandiji ali nekatere reke v Himalaji (primer Yarlung Tsangpo/Brahmaputra), tudi na Aljaski, itd. Pojavljajo se tudi na zelo ravninskem terenu in v nekaterih večjih rečnih deltah. Anastamosne reke so podobne prepletenim rekam, a so precej redke. Imajo obliko ožilja in prenašajo velike količine sedimentov (primer reka Columbija v Britanski Kolumbiji, reka Narew na Poljskem,...). Obstajajo redki primeri bifurkacije ko se reka ločuje in novi tokovi končajo v različnih izlivih, lahko v različnih oceanih. Primer je bifurkacija reke Nerodimka na Kosovu.


Reka Cam, Cambridge (Združeno Kraljestvo)
Rečni tok je vir energije, ki deluje na rečno strugo, da spreminja svojo obliko (smer in prerez). Leta 1757 je nemški hidrolog Albert Brahms empirično ugotovil, da je potopljena teža predmetov, ki jih lahko odnese reka, proporcionalna do šestkratne moči hitrosti rečnega toka. [1] Ta formulacija je zato včasih imenovana zakon zračen je. Torej, če se hitrost pretoka podvoji, bi tok preselil predmete s 64-krat toliko potopljene teže. V gorskih hudourniških območjih je to mogoče razumeti kot erozijske kanale preko trdih kamnin in ustvarjanje peska in proda z uničenjem večjih skal. Ledeniške doline v obliki črke U so lahko naslednji primer, pogosto so reke vklesale struge v obliki črke V. V srednjem toku, kjer reka teče čez položnejša zemljišča, lahko oblikuje okljuke z erozijo zunanjih delov brežin in odlaganjem materiala na notranji strani zavojev. Včasih bo reka odrezala zanko, skrajšala strugo in oblikovala mrtvico. Reke nosijo velike količine sedimentov in lahko v ustju razvijejo delte. Reke, katerih ustja so v slanih plimskih vodah lahko tvorijo estuarij..

V celotnem toku reke, bo skupna količina vode, ki se transportira v toku, kombinacija površinskega pretoka vode skupaj z znatnim obsegom, ki teče skozi podpovršinske kamnine in prod. To je tako imenovana hiporeična cona, z vodo nasičeno območje pod in ob strugi. Hiporeična cona je povezana s talno vodo. Pri številnih rekah v velikih dolinah, lahko ta nevidna komponenta toka močno presega vidni tok.

Rečni relief

Reke (na sliki Soča) s svojim delovanjem ustvarjajo značilen relief dolin in slemen
Rečni relief je posledica delovanja rečnih tokov in je najznačilnejša podoba kopnega površja Zemlje. Takšno površje je sestavljeno iz več porečij, ta pa iz dolin in slemen. Pri tem so pomembna tudi pobočja kot elementi dolin zaradi omogočanja denudacije in erozije, rečni tokovi pa zaradi odnašanja nanešenega materiala. Voda v rečnem toku namreč premore od svoje hitrosti in količine odvisno kinetično energijo, ki je največja v sredini toka tik pod njegovo površino (prikaz te hitrosti je mogoč z izotahami). Hitrost tokov se navadno giblje med 1 m/s v nižinskih rekah oziroma delih rek ter 6 m/s v gorskih. S hitrostjo je povezan tip preoblikovalnih procesov, tako je v zgornjem toku najčešče zaznati erozijo, v spodnjem akumulacijo in v srednjem mešanico obeh. Postopek oblikovanja reliefa slemen in dolin je v teoriji erozijskega cikla opisal ameriški geomorfolog William M. Davis, a je bila ta nekoč široko priznana teorija kasneje močno dopolnjena zlasti z vidika števila dejavnikov preoblikovanja površja.

Razvoj rečnega reliefa
Zgornji tok

Globinska erozija - vrezovanje v globino
Soteska ali deber - ozka globoka dolina v obliki črke V.
Vintgar - zelo ozka soteska, enako široka na dnu in na vrhu, kar pomeni da ima skoraj navpična pobočja
Korita - reka je vrezana v dolinsko dno. Široka je le nekaj metrov, globoka pa več 10 metrov.
Kanjon - zelo globoka dolina velikih dimenzij, ki ima navpične ali stopničaste stene
Brzica - mesto na katerih voda skače čez kamenje in skale
Slap - reka pada čez navpične stopnje
Srednji tok

Okljuk ali meander - zelo močni zavoji
Stržen (pri vsakem zavoju se postavi na zunanjo stran) - del vodnega toka, kjer je hitrost največja
Bočna erozija - bočno spodkopavanje brežine
Naplavna ravnica - odlaganje materiala
Dolina z ravnim dnom - razširjeno in izravnano celotno dno reke
Vršaj - iz strme in ozke doline reka priteče na ravno in širše dno kotline, tam se ji zmanjša strmec in transportna moč, zato začne odlagati material v obliki pahljačastega nanosa.
Rečna terasa - reka zaradi različnih razlogov preide iz bočne in akumulacijske erozije spet v globinsko in se ponovno bočno razširi
Ježa - strmo pobočje med prejšnjo in novo naplavno ravnico pri rečnih terasah.
Spodnji tok

Prevladujoč proces je akumulacija, na zunanjih delih meandrov pa deluje bočna erozija
Mrtvi meandri ali mrtvice - ob visokih vodah reka pogosto menja strugo, za seboj pa opušča meandre.
Delta (nekakšen podaljšek kopnega v morje) - reka, ki se izliva v morje se lahko razcepi na več rokavov in v morje odlaga velike količine materiala.
Rečno korito
Glede na vijugavost in prepletenost lahko ločimo štiri tipe rečnih oblik:

enokoritne, rahlo vijugave (ravne) tokove;
enokoritne, vijugave (meandrske) tokove;
večkoritne, rahlo vijugave (prepletajoče) tokove in
večkoritne, vijugave (anastomozne) tokove.
Dimenzije rečnega korita so pri enakem pretoku odvisne med drugim od vrste sedimenta in načina njegovega transporta, kar vpliva tudi na značaj dna korita in njegovih bregov. Stabilnost korita pa je odvisna od moči in hitrosti pretoka, količine sedimenta, ki ga ta prenaša in odpornosti brežin na erozijo.

Erozija
Rečna erozija, ki je razdeljena na globinsko in bočno, je močna pri velikem strmcu in z njim povezani hitrosti vode, saj se kinetična energija toka sprva troši za prenos samega toka, presežek se vloži v prenos prostih (akumuliranih) delcev in šele po premiku vseh slednjih pride do uporabe energije za erodiranje. Zato je zadnje značilno zlasti za zgornji tok reke, dolžina tega pa se skladno s starostjo rečnega toka manjša zaradi napredovanja erodiranja pobočij dolin. Reka na ta način dosega erozijsko terminanto oziroma naklon strmca, ki ne dopušča ne erodiranja ne akumuliranja. Erozijska terminanta v praksi ni mogoča in se ji najstarejše reke sveta le približujejo, saj sta razgibanost reliefa in z njo strmec odvisna od mnogih preoblikovalnih dejavnikov. Tako se za primer ob premiku morske gladine (erozijska baza reke) zaradi tektonskih dvigov prične ponovno uravnoteževanje strmca in zato zadenjska (tudi regresivna) erozija, ki preoblikuje rečno strugo od ustja navzgor proti povirju.


Slapovi (na sliki Viktorijini slapovi) nastajajo na še ne erozijsko uravnanih strukturnih stropnjah
Ker sta erozija in denudacija najmočnejši v zgornjem toku, lahko reka prebije razvodni hrbet ter preusmeri vodo sosednjega povirja v svoj tok (obglavljenje reke). Zaradi vodnih vrtincev in različno odpornih kamnin v dnu struge na območju erodiranja nastajajo do 2 metra globoki erozijski lonci oziroma draslje, pod slapovi in na rečnih zavojih pa tolmuni. Slapovi in brzice se pojavljajo na tektonskih stopnjah in so značilni za mlade rečne profile, kjer erozija še ni občutneje uravnotežila površinskih razlik vzdolž struge. Posebna oblika so nestabilni slapovi v lehnjaku, ki se tvorijo kot posledica izločanja sige. Osamelci v rekah so gmote bolj odpornih kamnin v strugi.

Reka ob zmanjšanju strmca preide v svoj srednji oziroma spodnji tok, kjer je rečna dolina širša. Tako pride do prostora za vijuganje in reka z bočno erozijo ustvarja meandre ter akumulacijske nasipe na notranjih delih zavojev ter globlje erodirane predele na zunanjih straneh.

Posebna oblika erodirajočega delovanja vodnih tokov se izraža v poldnevniško potekajočih rekah zaradi učinka Coriolisove sile. Prihaja do bolj razjedenih vzhodnih bregov pri v smeri severa tekočih rekah in razjedenih zahodnih bregov pri na jug potujočih rekah, kar je zlasti opazno ob velikih tokovih Rusije, kakršen je Volga.

Transport
Prah, pesek in drobir ter raztopljeni apnenec, ki se v rečni strugi znajdejo zaradi rečne erozije in denudacije, tok prenaša po strugi navzdol. Zaradi brušenja (to brušenje predstavlja tudi povečano erodiranje rečne struge) nastajajo zaobljeni delci, imenovani rečni prod.

Odlaganje (akumulacija)
Odlaganje materiala poteka na področjih padca hitrosti toka, kar največkrat pomeni prehod v srednji ali spodnji tok, oziroma prehod iz hribovitega v bolj uravnan svet. Takšna povezava z akumulacijo pa ni obvezna, tako zaradi novega uravnoteževanja reka prične erodirati vzdolž celotnega toka ob tektonskem dvigovanju podlage (npr. Sava v Posavskem hribovju in Donava v Džerdapu) ter nasipavati material od primeru tektonskega ugrezanja. Ravno tako prihaja do periodičnega akumuliranja v zgornjem toku (nizek vodni stolpec) in erodiranja v spodnjem (visok vodni stolpec). Reke s seboj nosijo velike količine materiala: Sava Dolinka mimo Jesenic potuje s 160.000 m³ proda letno in Misisipi ob New Orleansu s skoraj 1,5 milijona ton dnevno.


Tudi majhni vodotoki izražajo veliko moč erodiranja na zunanjih straneh meandrov
Najjasnejša posledica rečne akumulacije so ravna dna dolin - tako prihaja do nastanka obsežnih prodišč (Furlanija). Zaradi odlaganja na dnu struge se oblikujejo podolgovati rečni otoki, odlaganje materiala neposredno ob prehodu iz hribovitega v nižji svet pa botruje stvaritvi vršajev oziroma pahljačastih nanosov materiala ob strugi. Še ena izmed posledic odlaganja so izgonske struge, katerih dno in bregovi so dvignjeni nad okolico (Pad); takšen svet je primeren za gradnjo namakalnih sistemov, a tudi pod vplivom pogostih poplav. Odlaganje materiala ob rečnih izlivih v morja povzroča rečne delte, ki se širijo v okolico po delti premikajoče se struge ter tudi v morje in so podlaga za nastanek obsežnih močvirij (Soča in Nil). Tudi ob izlivih rek v jezera nastajajo jezerske rečne delte (Savica pri Bohinjskem jezeru in Selenga pri Bajkalskem jezeru).

Rečne terase so rezultat menjavanja bočne erozije in akumulacije ter globinske erozije. Ob spremembi množine vode v strugi (primer je konec ledene dobe s taljenjem ledenikov in povečano količino tekoče vode) ali višine erozijske baze (morska gladina) reka materiala ne odlaga več, pač pa zaradi povečane hitrosti (kinetične energije) prične erodirati svojo naplavno ravnico in v njej oblikovati novo strugo. Ker obdobje povečane kinetične energije vodotoka navadno ne traja dolgo, ta ne erodira svoje celotne naplavine, zato ob robovih ostanejo rečne terase. Postopek se lahko ponovi večkrat in tako tudi pride do oblikovanja večetažnega sistema rečnih teras.

Podzemni tokovi
Večina rek, vendar ne vse, tečejo na površini. Podzemnih reke tečejo skozi podzemne jame ali kaverne. Take reke so pogoste v regijah z apnenčastimi geološkimi formacijami. Podglacialni potoki so pletene reke, ki tečejo na tleh ledenikov in ledenih plošč, ki omogočajo ledeniški vodi da se odvaja na čelni strani ledenika. Zaradi gradienta tlaka zaradi krovne mase ledenika, lahko tokovi tečejo celo navzgor.

Stalnost pretoka
Presihajoča reka ali intermitentna reka - z občasnim površinskim tokom, teče le občasno in je lahko suha celo več let. Te reke se nahajajo na območjih z omejenimi ali zelo spremenljivimi padavinami ali pa se lahko pojavijo zaradi geoloških pogojev, kot je zelo prepustna rečna struga. Nekatere take reke tečejo v poletnih mesecih, a ne v zimskem času. Te reke se tipično napajajo iz krednih vodonosnikov, kateri se polnijo iz zimskih padavin.

Klasifikacija

Delta Nila, pogled iz vesolja. Nil je primer klasične oblike grške črke delta (Δ), po kateri se pojav imenuje.

Radarska slika 400 km reke metana in etana blizu severnega pola Saturnove lune Titan
Reke lahko razvrščamo po mnogih kriterijih: glede na topografijo topografije, biotski status, njihov pomen za športne dejavnosti in podobno.

Topografska klasifikacija
Reke je mogoče opredeliti na splošno kot aluvialna, temeljna ali kombinacija obeh. Aluvialna reka ima strugo in poplavno površino oblikovano v nekonsolidiranih ali šibko konsolidiranih sedimentih. Zato erodira svoje brežine in deponira gradivo ob zavojih in poplavnih površinah. Temeljne reke so strugo vrezale preko sedimentov do temeljnih kamnin. To se je zgodilo v območjih nekakšnih dvigov (s čimer se je spremenil naklon) ali kjer je posebno težka litologija omogočila reki, da je bolj strma in prerezala naplavine. Take reke zelo pogosto vsebujejo nanose na svojih bregovih. Ta material je pomemben pri spodkopavanju in ustvarjanju struge. Reke ki tečejo skozi zaplate kamnin in dele globokih aluvialnih nanosov, so mešanega tipa. Aluvialne reke se lahko nadalje razvrščajo po vzorcu struge kot meandrirane, prepletene, potujoče, anastomozne ali ravne. Morfologija aluvialnih rek spreminja s kombinacijo oskrbe s sedimenti, sestavo substrata, odvajanjem, vegetacijo in agradacijo.

Na prelomu 20. stoletja, William Morris Davis oblikoval "ciklus erozije", metodo razvrščanja rek, ki temeljijo na njihovi "starosti". Čeprav je Davisov sistem še vedno mogoče najti v mnogih knjigah, je v 1950-tih in 1960-tih postal vse bolj kritiziran in geomorfologi so ga zavrnili. Davis je reke delil na:

Mladostna reka: reka s strmim naklonom, z zelo malo pritoki in teče hitro. Njena struga spodkopava globlje. Primeri so reke Brazos, Trinity in Ebro.
Zrela reka: reka z manj strmim naklonom in teče počasneje. Zrela reka se napaja s številnimi pritoki in ima več izlivov. Njena struga se upira spodkopavanju. Primeri so: Misisipi, Reka svetega Lovrenca, Donava, Ohio, Temza in Parana.
Stara reka: reka z nizkim naklonom ter nizko erozijsko energijo. Za staro reko so značilne poplavne površine. Primeri so: Rumena reka, Ganges, Tigris, Evfrat, Ind in Nil.
Pomlajena reka: reka z naklonom, ki se je dvignil zaradi tektonike. Primeri so: Rio Grande in Reka Kolorado..
Biotska klasifikacija
Obstaja več sistemov klasifikacije, ki temeljijo na biotskih razmerah, od najbolj oligotrofinih ali neonesnaženih do najbolj evtrofnih ali onesnaženih. [2] Drugi sistemi temeljijo na celotnem pristopu eko-sistema. V Evropi so zahteve iz direktive o vodah pripeljale do razvoja različnih metod razvrščanja, vključno klasifikacijo, ki temelji na stanju ribištva. [3]

Sistem conacije rek, ki se uporablja v frankofonskih skupnostih deli reke v tri primarne cone:

crenon je najvišja cona ob izviru reke. Za območje so značilne nizke temperature, zmanjšana vsebnost kisika in počasi tekoče vode.
rhithron je gorvodni del reke, ki sledi crenonu. Zanj je značilna relativno hladna temperatura, visoka raven kisika in hiter, turbulenten tok.
potamon je preostali dolvodni del reke. Zanj je značilna topla temperatura, nižja raven kisika, počasen tok in peščena tla.
Klasifikacija brzic
International Scale of River Difficulty se uporablja za oceno izzivov plovnosti, zlasti tistih z brzicami. Razred I je najpreprostejši, razred VI je najtežji.

Klasifikacija rečnih tokov
Strahler Stream Order uvršča reke glede na povezljivost in hierarhijo, ki jo prispevajo pritoki. Povirje so prvi red, medtem ko je reka Amazonka dvanajsti red. Približno 80% vodotokov na svetu so prvega in drugega reda.

Raba

Prostočasne dejavnosti na reki Avon v podeželskem parku doline Avon, Keynsham, Velika Britanija.
Reke se uporabljajo kot vir vode, za pridobivanje hrane, za prevoz, kot obrambni ukrep, kot vir energije za pogon strojev, za kopanje in kot sredstvo za odstranjevanje odpadkov.

Reke so uporabljali za navigacijo tisoče let. Našli so dokaze za navigacijo Indske civilizacije, ki je obstajala v severozahodnem Pakistanu okoli 3300 pred našim štetjem. [4] Rečna navigacija omogoča poceni prevoz in se veliko uporablja na večini večjih rek na svetu, kot so Amazonka, Ganges, Nil, Misisipi, Ind in druge.

V nekaterih gozdnatih območjih: kot sta Skandinavija in Kanada, drvarji uporabljajo reko za spravilo podrtih dreves dolvodno do lokacij za nadaljnjo predelavo.

Reke so vir hrane od prazgodovine in so pomemben vir pitne vode, ki se lahko uporablja za pitje in namakanje. Zato ni presenetljivo, da se večina večjih mest na svetu nahaja na bregovih rek. Reke pomagajo določiti oblike urbanega mesta in sosesk in njihovi koridorji pogosto predstavljajo priložnost za obnovo mest z razvojem sprehajališč. V manj razvitem svetu zagotavljajo enostaven način odstranjevanja odpadkov.


Mlin v Belgiji
Hitro tekoče reke in slapovi se pogosto uporabljajo kot vir energije za pogon mlinov in hidroelektrarn. Pred izumom parnega stroja so bili mlini za mletje žita in za predelavo volne in drugih tekstilij pogosti po vsej Evropi. Leta 1890 so bili prvi stroji za proizvodnjo električne energije iz rečne vode nameščeni v Cragside v Northumberlandu. V zadnjih desetletjih je prišlo do znatnega povečanja v proizvodnji električne energije iz vode, še posebej v gorskih regijah.

Grobi sedimenti, kot sta prod in pesek, se v veliki meri uporabljajo v gradbeništvu. Taki posegi lahko ustvarijo obsežna nova jezera, habitati gramoznic se ponovno napolnijo z vodo. V drugih okoliščinah lahko destabilizira strugo in potek reke in povzroči hude poškodbe za drstenje ribjih populacij, ki se zanašajo na stabilne formacije. Na gorskih rekah, kjer se pojavljajo brzice ali celo slapovi, se te pogosto uporablja za rekreacijo..

Reke so pomembne pri določanju političnih meja držav in pri obrambi. Na primer, Donava je bila dolgoletna meja rimskega cesarstva, danes pa tvori večino meje med Bolgarijo in Romunijo. Misisipi v Severni Ameriki in Ren v Evropi sta veliki meji vzhod-zahod na teh celinah. Reki Orange in Limpopo v južni Afriki tvorita meje med pokrajinami in državami vzdolž njihovih poti.

Upravljanje

Popravilo rečnega brega
Reke v večini držav upravljajo ali nadzorujejo, da bi bile bolj koristne, manj moteče ali primerne za človeške dejavnosti.

Jezovi se gradijo, da se nadzoruje pretok, zadržuje voda ali uporablja za proizvodnjo energije.
nasipi se gradijo, da bi se preprečilo rečnim vodam odtekanje na poplavne površine.
Prekopi se gradijo, da bi povezali reke med seboj za prenos vode ali za plovbo.
vodotoke se lahko spremeni za izboljšanje plovbe ali za povečanje pretoka.
Upravljanje rek je neprekinjena dejavnost saj se reke nagibajo k neprestanim spremembam, bodisi zaradi narave ali ukrepov človeka. Izkopani kanali se zamuljijo, vodne zgradbe se poslabšajo s starostjo, nasipi in jezovi lahko začnejo prepuščati vodo ali se katastrofalno poškodujejo.

Reke so se vedno upravljale za ohranjanje habitatov, ki so pomembni za veliko število vodnih in obvodnih rastlin in vodnih živali, vodnih ptic, ujed, ptic selivk in mnogih sesalcev.

Reke v Sloveniji
Po Sloveniji teče 59 rek, njihova skupna dolžina pa je približno 2.500 km. Območje Slovenije se deli dve vodni območji:[5]

vodno območje Donave, prekriva 81 % ozemlja Slovenije (16.423 km2), zajema porečja Mure, Drave, Save;
vodno območje Jadranskega morja, prekriva 19 % ozemlja Slovenije (3.851 km2), zajema povodje Soče in povodje jadranskih rek.
Najdaljša slovenska reka je Sava, ki meri od izvirov Save Dolinke v Zelencih do meje s Hrvaško 221 km. Sledijo ji Drava s 142 km, Kolpa s 118 km in Mura s 95 km. Posebnost Kolpe je, da je skoraj pol dolžine te reke meja med Slovenijo in Hrvaško. Največje padavinsko zaledje v Sloveniji ima reka Sava, reka Drava pa je zaradi svojega pretoka najbolj vodnata reka v Sloveniji; na določenih mestih je njen povprečni pretok čez 320 m3/s.[5]

Glej tudi
poimenski seznam rek
seznam rek po velikosti
seznam vodnih poti
seznam rek v Afriki
seznam rek v Aziji
seznam rek v Evropi
seznam rek v Amerikah
seznam rek v Avstraliji
seznam rek v Oceaniji
seznam besedoslovij rečnih imen
Sklici
 Zgodovina rečne hidravlike [Garde, R. J. (1995), History of fluvial hydraulics, New Age Publishers. p. 14., ISBN 81-224-0815-X. OCLC 34628134]
 River Classification scheme. sepa.org.uk
 Compilation and harmonisation of fish species classification
 "WWF – The World's Rivers". panda.org.
 Žitnik M., Čuček S., Pograjc M. Voda - od izvira do izpusta. El. knjiga. - Ljubljana: Statistični urad Republike Slovenije, 2013: http://www.stat.si/doc/pub/vodaodizviradoizpusta.pdf.
Skaberne, Rečni sistemi
Literatura
Jeffrey W. Jacobs. "Rivers, Major World". Water Encyclopaedia.
Luna B. Leopold (1994). A View of the River. Harvard University Press. ISBN 0-674-93732-5. OCLC 28889034. ISBN. — a non-technical primer on the geomorphology and hydraulics of water.
Middleton, Nick (2012). Rivers: a very short introduction. New York: Oxford University Press. ISBN 9780199588671.
Zunanje povezave
Jadransko morje
Iz Wikipedije, proste enciklopedije
Jump to navigationJump to search

Jadransko morje
Slika NASA
Jadránsko mórje ali Jadrán (hrvaško Jadransko more, italijansko Mare Adriatico) je okoli 800 km dolg in 150 km širok zaliv Sredozemskega morja, ki deli Apeninski polotok od Balkanskega polotoka.


Vsebina
1	Izvor imena
2	Zgodovina Jadranskega morja
3	Geografija
4	Vetrovi
5	Onesnaženost Jadranskega morja
6	Trgovski promet v jadranskih pristaniščih
7	Vir
8	Zunanje povezave
Izvor imena
Jadransko morje je ime dobilo po mestu Iadera; zahodnoevropski narodi so prevzeli italijansko poimenovanje po mestu Adria. Sprva se je ime uporabljajo le za severni del morja (Herodot vi. 127, vii. 20, ix. 92; Evripid, Hippolytus, 736), pozneje pa se je z razvojem sirakuških kolonij postopno širilo proti jugu, sprva do meje, ki jo predstavlja polotok Gargano, kasneje pa do Otrantskih vrat (Ptolemej iii.1.1; Polibios vii.19.2). Južno od njih je Jonsko morje, četudi se včasih uporablja termin Jadransko morje v ohlapnejšem pomenu tudi za ta del, vključno s Tarantskim zalivom (Servius Aen xi.540), Siciljskim morjem (Pausanias v. 25), Korintskim zalivom in celo delom Sredozemskega morja med Kreto in Malto (Orosius i.2.90, Procopius i.14).


Ta članek potrebuje čiščenje. Pri urejanju upoštevaj pravila slogovnega priročnika. Razlog za čiščenje ni podan. Prosimo, da nam pomagaš izboljšati ta članek.
Zgodovina Jadranskega morja
Po svojem nastanku, ekoloških razmerah in živih bitjih pripada Jadransko morje k Sredozemskemu morju. Južni del Jadranskega morja, kot tudi Sredozemsko morje sta ostanek davnega morja Tethys, ki je mezozoiku in v začetku terciarja pokrivalo velik del Zemlje. To morje je imelo izrazite tropske značilnosti. Geološka preteklost Jadrana se torej ujema z zgodovino Sredozemskega morja, čeprav so nekateri geološki procesi v Jadranu potekali neodvisno, zaradi česar Jadran obravnavamo kot posebno biogeografsko podenoto Sredozemskega morja. Jadransko morje je najbolj zaprt ter od drugih delov Sredozemlja ločen del, katerega hladna in manj slana sredozemska voda pomembno vpliva na ekološke razmere v Jadranskem morju, kar je zlasti izrazito v njegovem južnem delu.

Globoki, južni del Jadranskega morja je po nastanku mnogo starejši od plitvega severnega dela, ki je nastal šele po zadnjih ledenih dobah. Jadransko morje, kot ga poznamo danes, se razprostira ujeto med dve mladi gorski verigi (Apenini na zahodu in Dinarsko gorstvo na vzhodu), ki sta nastali iz sedimentov. Tektonski premiki in gubanja omenjenih gorstev sta nastajala v eocenu in oligocenu. Tako je v grobem nastal jadranski bazen, ki je bil v eocenu zalit z morjem Tethys. To je bilo tropsko morje, o čemer pričajo številni fosilni ostanki raznih grebenskih koralnjakov iz eocenskega obdobja. V oligocenu je v jadranskem bazenu prišlo do nadaljnjih manjših gubanj in splošnega dvigovanja dna, kar je privedlo do povečevanja kopnega. Dvigovanje dna je bilo razvito predvsem v vzhodnem delu bazena, tako da je v miocenu morje zalivalo le apeninski del današnjega jadranskega bazena in je le ponekod, v svojem južnem delu, segalo tudi na vzhodno stran. V pliocenu so bila tektonska gibanja izrazita, dno se je nekaj časa dvigovalo nato pa spet spuščalo, tako da se je velikost morja neprestano spreminjala. V ledenih dobah se je raven morja spuščala in je prevladovalo kopno, med posameznimi ledenimi dobami pa se je gladina morja dvigovala in je prevladovalo morje. Z nastopom hladnejših obdobij je morje postopoma izgubljalo tropske značilnosti. V ledenih dobah so tako prevladovali borealni rastlinski in živalski elementi, danes pa Jadran uvrščamo med zmerno topla morja, v katerem žive nekateri relikti, ki sicer živijo v subtropskih oz. severnih morjih. Dno severnega Jadrana ima vse do konca ledenih dob značilnost kopnega, ki ga med poledenitvami prekrivajo debeli sloji rečnih sedimentov. Ob koncu pleistocena se je dno jadranskega bazena v povprečju znižalo za okrog 100 m. morje je zalilo območje severnega Jadrana in mnoge doline rek na vzhodni obali (npr. Raša, Krka). To je obdobje, v katerem je Jadransko morje v glavnem dobilo današnjo podobo.

Geografija
Jadransko morje leži v smeri jugovzhod-severozahod in sega na jugu do 40°, na severu pa do 45° 45' severne geografske širine. Dolgo je 783,3 km, široko pa v povprečju 157.4 km; Otrantska vrata, skozi katera se na jugu odpira v Jonsko morje, so široka 72 km. Veriga otokov vzdolž severnega dela vzhodne obale nadalje zmanjša največjo širino odprtega morja za približno 20 km. Skupna površina morja je približno (160.000 km²).


Narodni park Kornati

Svetilnik Sestrice
Severni del morja je zelo plitev, med južno obalo Istre in Riminijem redko preseže globino 50 m. Med Šibenikom in Ortono je izrazita kotanja, kjer globina doseže 180 m. Med otokom Korčula in polotokom Gargano poteka greben, ki na nekaj mestih doseže gladino. Najglobljo točko 1460 m doseže Jadransko morje v obsežni, v povprečju okrog 900 m globoki kotanji vzhodno od polotoka Gargano, južno od Dubrovnika in zahodno od Drača. Povprečna globina je ocenjena na 252 m.

Slanost Jadranskega morja z 38,3 ‰ presega povprečje Sredozemskega morja; v severnem delu (Beneški zaliv) je zaradi pritoka reke Pad nekoliko nižja kot v osrednjem in južnem delu.

Skupna dolžina obale je 3.737 km (če se prištejejo obale otokov - 7.867 km).

Vetrovi
Za Jadransko morje značilni vetrovi so:

severnik (N) - tramontana
sever-severovzhodnik (NNE) - burin
severovzhodnik (NE) - burja
vzhodnik (E) - levante
jugovzhodnik (SE) - jugo, široko
južnik (S) - oštro
jugozahodnik (SW) - lebič, garbin
zahodnik (W) - ponente
severozahodnik (NW) - maestral
Vetrovi in posledično valovi so pomembni za gibanje in mešanje morske vode. Vetrovi nastanejo zaradi razlik v zračnem pritisku in pihajo z območja visokega zračnega pritiska k območjem nizkim zračnim pritiskom. Velikost valov, ki pri tem nastajajo, je odvisna od jakosti vetra, njegovega trajanja in dolžine morske površine, na kateri se valovi razvijajo.

Burja je veter, ki vpliva ne samo na gibanje vode v Jadranu, temveč tudi na njeno ohlajanje., ki je posledica navpičnega mešanja morske vode. Burja je suh in mrzel veter, ki lahko pozimi piha z orkanskimi hitrostmi (200 km/h). tako hitrost dosežejo le posamezni sunki. Povprečna Na hitrost je precej manjša, a še vedno znaša 100-120 km/h. Burja je najmočnejša v Tržaškem zalivu, Kvarnerju in Velebitskem kanalu. Valovi burje zaradi kratke steze na ozkem Jadranskem morju ne dosežejo orkanske velikosti. Na odprtem Jadranu lahko valovi dosežejo do 6 m. Valovi burje so kratki, nepravilni in strmi ter se penijo in lomijo. Ločimo ciklonsko in anticiklonsko burjo. Ciklonska burja je zelo močna burja, spremlja jo deževno in oblačno, včasih celo sneg. Taka burja piha le pozimi in je posledica obsežnega ciklona nad Jadranom, ki srka zrak s kopnega. Anitciklonska burja nastaja zaradi obsežnih razlik v zračnem pritisku med antisiklonom med S delom Evrope in ciklonskim območjem nad Sredozemljem. Anticiklonska burja lahko piha tudi poleti, ko se visok zračni pritisk iznad Evrope širi proti jugu, zato je anticiklonska burja znanilka lepega vremena.

Burja ni pomembna le za gibanje morske vode, pač pa tudi zato, ker ustvarja obilen pršec, ki ponekod močno razširi supralitoralni pas. Ta pas je na izpostavljenih mestih nekaterih kvarnerskih otokov širok do 10 m. burji podoben veter je tramontana, ki piha s severa. Ta veter je mrzel, vendar ne piha v sunkih in ni tako močan kot burja. Tramontana je pogostejša na južnem delu Jadrana. Burji podoben veter je tudi levant, ki piha z vzhoda. Pojavlja se ob deževnem in hladnem vremenu. Piha bolj ali manj enakomerno in je pogostejši na severnem Jadranu. Burin piha z iste strani, kot burja, a je bistveno šibkejši, nastaja pa le poleti. Je nočni veter, ki v obdobju lepega vremena zamenjuje dnevni veter – maestral.

Drug pomemben veter na Jadranu je jugo, ki piha po vzdolžni osi Jadranskega morja. To je topel in vlažen zrak, ki piha enakomerno in ga pogosto spremlja dež. Hitrosti vetra so manjše kot pri burji, vendar so njegovi valovi zaradi daljše steze vzdolž Jadrana precej večji. Jugo je zelo močan na južnem delu Jadrana in ne ustvarja pršca tako, kot burja.

Jugu podoben veter je garbin, ta je zelo močan in piha z jugozahoda ali zahoda in ustvarja velike valove. Poleti ima značilne lokalne termične nevihte, v drugih letnih časih pa je posledica močnega anticiklona s središčem južno od Jadrana in izrazitega ciklona severno od Jadrana.

Onesnaženost Jadranskega morja
Jadransko morje je zaprto in plitvo morje, zato je toliko bolj izpostavljeno škodljivemu delovanju človeka, kar ima za posledico onesnaženje obalnega morja. To velja zlasti za plitvi severni Jadran, torej tudi za slovenski delček morja. Onesnaževanje vpliva na življenje v morju neposredno in posredno. Neposredno s trenutnim onesnaženjem ( izliv nafte, druge pomorske nesreče, kjer pride do izlitja strupenih snovi, večje podvodne eksplozije), posredno pa s stalnim in dolgotrajnim onesnaževanjem, ki sicer ni vidno na prvi pogled, ima pa usodne in dolgotrajne posledice. Tako onesnaževanje postopoma spreminja ekološke razmere, kar privede do sprememb v biocenozah, katerih notranje ravnovesje se poruši. Temu sledita degradacija in postopno odmiranje.


Trgovski promet v jadranskih pristaniščih
Promet v letu 2002
Pristanišče	Promet [mio ton]
Koper	9,431,497
Ploče	1,100,000
Pulj	494,000
Reka	2,726,500
Split	114,000
Šibenik	570,000
Trst	49,138,575
Tržič, Italija	3,270,792
Zadar	360,000
Vir
^ "Adriatic Sea" Tiscali Encyclopedia Research Machines, 2008.

^ Adrian Room, "Brewer's Dictionary of Names", p.7. (ISBN 1-85986-323-X)

^ a b "Adriatic Sea" Britannica Encyclopedia 2008. Online Library Edition 7.

^ "Limits of Oceans and Seas, 3rd edition". International Hydrographic Organization.

^ Blue Flag Programme - Croatia

^ The Bora Wind of the Adriatic Sea

Zunanje povezave

Obala
Iz Wikipedije, proste enciklopedije
Jump to navigationJump to search
Za druge pomene glej Obala (razločitev).

Razčlenjena obala na skrajni zahodni točki Evrope, rtu Roca na Portugalskem
Obala je mejni pas med vodnim telesom in kopnim ali črta, ki je meja med kopnim in morjem ali jezerom. Natančna črta, ki bi jo lahko imenovali obala, ne more biti določena zaradi obalnega paradoksa.

Za človeka so obale pomembne, ker so izhodišče za gospodarsko izkoriščanje vodnih teles. V zgodovini civilizacije je poselitev skoncentrirana ob obalnih območjih morij in oceanov, tu so še danes najgosteje poseljena velemestna območja, kar se v zadnjih desetletjih še povečuje.[1]

Z ekološkega stališča je obala ekoton, ozko in dolgo območje, na katerem se kombinirajo vplivi vodnega in kopenskega ekosistema, zaradi česar jo poseljuje značilna združba organizmov.

Izraz obalno območje je območje, na katerem pride do stika med vodnimi in kopenskimi procesi. [2] Izraza obala in obalen se pogosto uporabljata za opis geografske lege ali regije; na primer novozelandska Zahodna obala (West Coast) ali Vzhodna in Zahodna obala ZDA. Koper je na primer mesto ob slovenski obali. Pelagična obala je obala, obrnjena proti odprtemu morju, v nasprotju z bolj zaščiteno obalo v zalivu. Breg na drugi strani pa se lahko nanaša na dele kopnega, ki meji na veliko vodno telo, tudi ocean ali jezero. Podobno se izraz struga potoka nanaša na vzdolžno kopno ali nabrežje ali vodno telo, manjše od jezera. "Sipina", plitvina, nasip se tudi uporabljajo v nekaterih delih sveta in se nanašajo na umetni greben zemlje, namenjen omejitvi vode.

Čeprav bi se mnogi znanstveniki strinjali o skupni opredelitvi pojma "obala", bi se glede razmejitve obsega razlikovali po pristojnosti, ki so v različnih državah različne zaradi politike, gospodarskih in socialnih razlogov. Po atlasu ZN 44 % ljudi živi v 150-kilometrskem pasu od morja. [3]


Vsebina
1	Oblikovanje
2	Okoljski pomen
3	Vpliv človeka
3.1	Človekova uporaba obale
3.2	Grožnje
3.3	Varstvo
4	Delitev
4.1	Po vodnem telesu
4.2	Po obliki
4.3	Po smeri
4.4	Po tektoniki
5	Vrste obal
6	Obalni procesi
7	Prostoživeče živali in rastline
7.1	Živali
7.2	Rastline
8	Sklici in opombe
9	Viri
10	Zunanje povezave
Oblikovanje

Atlantska skalna obala, Porto Covo, zahodna obala Portugalske
Plimovanje pogosto določa območje, na katerem je odložen ali erodiran sediment. Območja z visokim plimovanjem omogočajo valovom, da sežejo dlje do obale kot območja z nižjim plimovanjem. Območje plimovanja vpliva na velikost in obliko obale. Samo plimovanje običajno ne povzroča erozije, lahko pa plimski val (tidal bore) spodkoplje rečne estuarije iz morja. [4]

Valovi spodkopljejo obalo, ko se lomijo na kopnem in sproščajo svojo energijo; večji val ima več energije, ki jo sprošča, in premika se več usedlin. Obrežja z daljšimi obalami imajo več prostora, da valovi razpršijo svojo energijo, medtem ko obala s klifi in kratko kopno dajeta malo prostora za razpršitev energije valov. Na takih območjih je energija lomljenja valov proti čerem višja, zrak in voda se vtisneta v razpoke v skali, zaradi česar lahko kamen poči in se zruši. Usedline, ki ostanejo po lomljenju klifov, valovi odlagajo in premikajo vzdolž obale. Klifne oblike ustvarja abrazija. Usedline, ki jih odlagajo reke, prevladujoče vplivajo na količino usedline, ki je na obali. [5] Danes rečno nanašanje na obalo pogosto blokirajo jezovi in druge naprave, ki jih je zgradil človek, zadržujejo usedline iz toka in jih odlagajo v notranjosti.

Kot ocean, ki jih oblikuje, so obale dinamično okolje z nenehnimi spremembami. Naravni procesi na Zemlji, zlasti nivo morske gladine, valovi in različni vremenski pojavi povzročajo erozijo, dviganje in preoblikovanje obale, pa tudi poplave in ustvarjanje kontinentalne police in ugreznjene rečne doline (ria).

Okoljski pomen

Somalija ima najdaljšo obalo med afriškimi državami
Obala in njena sosednja območja so pomemben del lokalnega ekosistema: mešanica sveže vode in slane vode (rahlo slana voda) v ustjih rek ponuja veliko hranilnih snovi za morsko življenje. Slana močvirja in obale podpirajo tudi pestrost rastlin, živali in žuželk, ki so ključnega pomena v prehranski verigi.

Visoka stopnja biotske raznovrstnosti ustvarja visoko raven biološke dejavnosti, ki vpliva na človekovo dejavnost že tisoče let.

Vpliv človeka
Človekova uporaba obale

Naseljena obala v Marbleheadu v Massachusettsu. Nekoč ribiško pristanišče je zdaj namenjeno turizmu in jahtam. Ugotavljajo, da sta pesek in kamenje potemnela zaradi olja do linijhe visoke vode.

Ta del obale v tanzanijskem glavnem mestu Dar es Salam je javno odlagališče odpadkov

Hiša ob obali, kakršna je v Tiburonu v Kaliforniji, je še posebej zaželena

Pogled na morsko obalo s hriba Visakhapatnam v Indiji
Vedno več svetovnega prebivalstva živi v obalnih regijah. [6] Mnoga velika mesta so v zavetjih obale ali blizu njih in imajo pristanišča. Nekatera celinska mesta imajo status pristanišča zaradi gradnje kanalov.

Obala je meja, ki so jo narodi običajno branili pred vojaškimi vsiljivci, tihotapci in nezakonitimi priseljenci. Zgrajene obalne obrambe so že v davnini postavili v številnih državah, obalne države imajo običajno mornarico in neko obliko obalne straže.

Obale, še posebej tiste s plažami in toplo vodo, privabljajo turiste. V številnih otoških državah v Sredozemlju, južnem Tihem oceanu in na Karibih je turizem ključnega pomena za gospodarstvo. Obale ponujajo rekreativne dejavnosti, kot so plavanje, ribolov, deskanje, čolnarjenje in sončenje. Upravljanje je lahko izziv za obalne lokalne oblasti, ki se pogosto borijo za zagotavljanje infrastrukture, ki jo potrebujejo za nove prebivalce.

Grožnje
Obale se spoprijemajo tudi s številnimi vplivi na okolje, ki jih povzroča človek. Menijo, da človeški vpliv na podnebne spremembe prispeva k pospešenemu dvigu morske gladine, ki ogroža obalne habitate.

Onesnaževanje je iz različnih virov: smeti in industrijski odpadki; prevoz nafte v tankerjih, kar povečuje verjetnost razlitja nafte; razlitje nafte iz velikih in majhnih plovil, ki spuščajo vodo v ocean.

Ribolov se je zmanjšal zaradi onesnaženosti habitatov, prelova, uporabe vlečnih mrež, prilova in podnebnih sprememb. Ker je bila rast svetovnih ribiških podjetij po letu 1950 intenzivna, se je ribolov razširil z nekaj koncentriranih območij na skoraj vsa območja. Strganje po morskem dnu z vlečenjem mrež je pogubno za korale, spužve in druge dolgožive vrste, ki si le počasi opomorejo. To uničenje spremeni delovanje ekosistema in lahko trajno spremeni vrstno sestavo in biotsko pestrost. Prilov ali zajem nenačrtovanih vrst z ribolovom se običajno vrne v ocean in na koncu umre zaradi poškodb ali izpostavljenosti. Prilov je približno četrtina vsega morskega ulova. Ob zajemanju kozic je prilov petkrat večji od ujetih kozic.

Menijo, da bo taljenje arktičnega ledu povzročilo naraščanje morske gladine in poplave na obalnih območjih.

Varstvo
Izredna rast prebivalstva v 21. stoletju je povzročila stres za ekosistem planeta. Na primer na Sveti Luciji sta spravilo mangrov za les in čiščenje za ribolov zmanjšali gozdove mangrov. Posledica je izguba habitatov in drstišč za morski živelj, ki je bil enkraten na tem območju. Ti gozdovi so tudi pomagali stabilizirati obalo. Prizadevanja za ohranjanje od leta 1980 so delno obnovila ekosistem.

Delitev
Po vodnem telesu
morska
jezerska
rečna (breg)
Po obliki
strma (nastala kot posledica morske abrazije)
položna (nastala kot posledica kipečih valov)
razčlenjena (otoki in globoki zalivi)
nerazčlenjena (sorazmerno ravna)
Po smeri
konkordantna
diskordantna
podolžna
prečna
Po tektoniki
dvigajoča
ugrezajoča/toneča
Vrste obal

Obalne reliefne oblike: zaliv, tombolo, rt, pregrada, laguna, polotok
grbinasta obala – morska obala na nekoč z ledenim pokrovom prekritem območju z zaobljenimi grbinami, ki jih je po umiku ledu prekrilo plitvo morje, zato njihovi zgornji deli kot številni majhni otoki štrlijo nad morsko gladino; značilna je za baltsko obrežje v srednji Švedski in na jugozahodu Finske;
fjordska obala – obala, razčlenjena s fjordi;
riaška obala – morska obala z riami; ria je ozek, globoko vrezan zaliv v ustju nekdanje rečne doline, ki ga je morska voda preplavila zaradi ugrezanja obale; značilen je za Galicijo na severozahodu Španije;
vatska obala – nizka obala z vati; vat je prehodno območje med kopnim in morjem na nizki obali, ki je ob plimi prelito z vodo in se med oseko osuši, značilno za široke obalne ravnine ob Severnem morju;
obala z vijakastimi ustji;
bodenska obala – morska obala na pleistocenskih talnih morenah s plitvimi, nepravilno oblikovanimi zalivi, ki jih proti odprtemu morju zapirajo kose ali vrste otočkov, značilna za nemško obalo Baltskega morja;
lagunska obala – obala, razčlenjena z lagunami.
Obalni procesi
Različni geološki procesi, ki vplivajo na obalna območja, so:

obraba
oceanski tok
denudacija
nanašanje
erozija
poplava
bočno drsenje
saltacija
sprememba nivoja morja
evstazija
izostazija
sedimentacija
oskrba z obalnimi sedimenti
prenos sedimentov
raztapljanje
subaerialni procesi
suspenzija
bibavica
vodni val
uklon vala
lom vala
zlom vala
val na plitvini
preperevanje
Prostoživeče živali in rastline
Živali
Nekatere živali živijo vzdolž obale, kot so mormoni, morske želve in zlatočopasti pingvini. Morski polži in različne vrste vitičnjakov živijo na obali in čistijo mrhovino, odloženo ob morju. Večina obalnih živali na razvitih območjih, kot so delfini in galebi, jedo hrano, ki jo odvržejo ljudje. Ker so obalna območja vsa del obalnega pasu, se obilica morskega življenja kaže tik ob obali.

Ob obali živi veliko različnih vrst morskih ptic. Pelikani in kormorani se družijo s čigrami in školjkaricami za krmo, ribe in školjke na obali. Na obali živijo morski levi, morski medvedi in drugi sesalci.

Rastline
Obalna območja so znana po halugah. Haluge so hitro rastoče alge, ki zrastejo do meter na dan. Korale in morske vetrnice so prave živali, vendar živijo podobno kot rastline. Mangrove, trave in slana močvirja so pomembne vrste obalne vegetacije v tropskih in zmernih okoljih.

Sklici in opombe
 Goudarzi, Sara (18.7.2006). "Flocking to the Coast: World's Population Migrating into Danger". Live Science. Pridobljeno dne 18.10.2012.
 Nelson, Stephen A. (2007). "Coastal Zones". Pridobljeno dne 2008-12-11.
 "UN Atlas". Pridobljeno dne 31 October 2013.
 Davidson (2002), p.421.
 Easterbrook (1999).
 Goudarzi, Sara (July 18, 2006). "Flocking to the Coast: World's Population Migrating into Danger". Live Science. Pridobljeno dne 2008-12-14.
Viri
Burke, Lauretta A.; Kura, Yumiko; Kassem, Ken; Revenga, Carmen; Spalding, Mark; McAllister, Don (2001). Hutter, Carolynne, ed. "Pilot Analysis of Global Ecosystems". World Resources Institute. ISBN 978-1-56973-458-2. |contribution= ignored (help)
Davidson, Jon P.; Reed, Walter E.; Davis, Paul M. (2002). Exploring Earth: An Introduction to Physical Geology. Upper Saddle River, NJ: Prentice-Hall Inc. ISBN 978-0-13-018372-9.
Easterbrook, Don J. (1999). Surface Processes and Landforms (2 ed.). Upper Saddle River, NJ: Prentice-Hall Inc. ISBN 978-0-13-860958-0.
Haslett, Simon K. (2009). Coastal Systems (2nd Edition). introduction to environment. New York: Routledge. ISBN 978-0-415-44060-8.
Mandelbrot, Benoit B. "II.5 How long is the coast of Britain?". The Fractal Geometry of Nature. Macmillan. pp. 25–33. ISBN 978-0-7167-1186-5.
Zunanje povezave
	Poglejte si besedo obala ali Obala v Wikislovarju, prostem slovarju.
	Wikimedijina zbirka ponuja več predstavnostnega gradiva o temi: Obala
"Wild Coast USA". Sierra Club. Pridobljeno dne 2008-12-11.
"Data Explorer". NOAA's National Ocean Service. Pridobljeno dne 2008-12-11.
Normativna kontrola	
LCCN: sh85027443 GND: 4033469-7 NDL: 00564542
Kategorije: Fizična geografijaHidrogeografijaHidrologija
Navigacijski meni
Niste prijavljeniPogovorna stranPrispevkiUstvari računPrijavaStranPogovorPreberiUrediUredi kodoZgodovinaIskanje
Iskanje po Wikipediji
Glavna stran
Dobrodošli
Izbrani članki
Naključni članek
Zadnje spremembe
Občestvo
Portal občestva
Pod lipo
Kontaktna stran
Pomoč
Denarni prispevki
Tiskanje/izvoz
Ustvari e-knjigo
Prenesi kot PDF
Različica za tisk
V drugih projektih
Wikimedijina zbirka
Orodja
Kaj se povezuje sem
Sorodne spremembe
Posebne strani
Trajna povezava
Podatki o strani
Objekt Wikipodatki
Navedba članka

V drugih jezikih
العربية
English
Español
Français
עברית
हिन्दी
Italiano
اردو
中文
Še 65
Uredi povezave
Čas zadnje spremembe strani: 14:58, 16. januar 2017.
Besedilo se sme prosto uporabljati v skladu z dovoljenjem Creative Commons Priznanje avtorstva-Deljenje pod enakimi pogoji 3.0; uveljavljajo se lahko dodatni pogoji. Za podrobnosti glej Pogoje uporabe.
Wikipedia® je tržna znamka neprofitne organizacije Wikimedia Foundati
Slovenija
Iz Wikipedije, proste enciklopedije
Jump to navigationJump to search
Republika Slovenija
Zastava Slovenije	Grb Slovenije
Zastava	Grb
Himna: Zdravljica (samo 7. kitica)
MENU0:00

Lega Slovenije
Glavno mesto
(in največje mesto)	Občina Ljubljana grb.svg Ljubljana
 46°03′N, 14°30′E
Uradni jeziki	slovenščina, italijanščina¹, madžarščina¹
Demonim	Slovénec, Slovénka
Upravljanje	Parlamentarna republika
 - 	Predsednik	Borut Pahor
 - 	Premier	Marjan Šarec
neodvisnost	od Jugoslavije 
 - 	razglašena:	25. junija 1991 
 - 	priznana:	1992 
Vstop v EU	1. maja 2004
Površina
 - 	skupaj:	20.273 km² (153.) 
 - 	voda (%):	0,7 %
Prebivalstvo
 - 	ocena 2015:	2.062.874 (142.)
 - 	štetje 2002:	1.964.036 
BDP (PKM)	ocena 2017
 - 	skupaj:	70,359 milijarde USD[1] (80.)
 - 	na prebivalca:	34,063 USD (29.)
HDI (2015)	Rast 0,892[2] (visok) (21.)
Valuta	Evro (€)³ (EUR)
Časovni pas	CET (UTC+1)
 - 	poletni (DST):	CEST (UTC+2)
Vrhnja domena (TLD)	.si4
Klicna koda	+386
¹ V občinah z italijansko ali madžarsko narodno skupnostjo.
² Vir: Statistični urad Republike Slovenije: Prebivalstvo, Slovenija, 1. januar 2014 
³ Pred letom 2007 je bila državna valuta slovenski tolar. Tolar je ostal v uporabi do 14. januarja 2007.
4Tako kot v ostalih državah članicah Evropske unije se uporablja tudi .eu.
prikaži • pogovor • uredi • zgodovina
Slovenija (uradno ime: Republika Slovenija) je evropska država z zemljepisno lego na skrajnem severu Sredozemlja in na skrajnem jugu Srednje Evrope. Slovenija meji na zahodu z Italijo, na severu z Avstrijo, na severovzhodu z Madžarsko in na vzhodu in jugu s Hrvaško. Leži na stičišču alpskega, sredozemskega, panonskega in dinarskega sveta. Površina 20.273 km² uvršča Slovenijo med srednje velike evropske države. Dolžina državne meje znaša 1.382 km, od tega je 921 km kopenske, 413 km rečne in 48 km morske meje. Slovenska obala Jadranskega morja je dolga 46,6 km. Glavno mesto je Ljubljana, ki je gospodarsko, kulturno in politično središče, najvišji vrh pa je Triglav (2864 m).

Skozi slovensko zgodovino so pomembni kulturni vplivi prihajali iz srednjeevropskega in apeninskega kulturnega prostora. Glede na popis iz leta 2011 ima Slovenija 2.050.189 prebivalcev. Slovenci predstavljajo 83 % državljanov, medtem ko so največji delež z ustavo predpisanih narodnih manjšin Madžari (0,32 %), Italijani (0,11 %) in Romi (0,17 %). Uradni in državni jezik v Sloveniji je slovenščina, na predelih, kjer sta strnjeno naseljeni italijanska oziroma madžarska narodna manjšina, sta uradna jezika tudi italijanščina oziroma madžarščina.

Slovenija ima gospodarsko ureditev, ki temelji na prostem trgu. Slovenija je svojo državnost utemeljila s plebiscitom o samostojnosti 23. decembra 1990 in jo ubranila z osamosvojitveno vojno, potem ko je 25. junija 1991 razglasila neodvisnost. Po politični ureditvi je Slovenija parlamentarna demokracija. Med članice Organizacije Združenih narodov je bila sprejeta 22. maja 1992. Slovenija je članica Sveta Evrope, Svetovne trgovinske organizacije, Organizacije za varnost in sodelovanje v Evropi, zveze NATO ter drugih svetovnih organizacij. Leta 2004 je pristopila v Evropsko unijo. Leta 2007 je Slovenija postala članica monetarne unije in prevzela skupno evropsko valuto evro.


Vsebina
1	Zgodovina
2	Geografija
2.1	Podnebje
3	Gospodarstvo
4	Politika in uprava
4.1	Upravna delitev
5	Demografija
5.1	Večja mesta
6	Znamenitosti
7	Kultura
7.1	Književnost
7.2	Prazniki in dela prosti dnevi
8	Viri
9	Glej tudi
10	Zunanje povezave
Zgodovina
Glavni članek: Zgodovina Slovenije.
Slovanski predniki današnjih Slovencev so se na ozemlje Slovenije naselili v 6. stoletju. V 7. stoletju se je oblikovala Karantanija, prva država alpskih Slovanov. Leta 745 je Karantanija v zameno za obrambo proti Obrom priznala bavarsko nadoblast, medtem ko je notranjo samostojnost ohranila do preoblikovanja v frankovsko grofijo leta 828. Verjetno se je v 7. stoletju na prostoru osrednje Slovenije izoblikovala še ena slovanska plemenska tvorba – Karniola, ki je v 8. stoletju tudi prišla v sklop frankovske države. V času od 8. stoletja se je iz Salzburga in Ogleja začelo širiti tudi krščanstvo.

Okoli leta 1000 so bili napisani Brižinski spomeniki, prvi pisni dokument v slovenščini in prvi slovanski zapis v latinici. V 14. stoletju je spadala večina današnjega slovenskega ozemlja v posest Habsburžanov, kar je pozneje postala Habsburška monarhija. Slovensko ozemlje je bilo razdeljeno na dežele: Kranjsko, Trst, Istro, Goriško, Koroško in Štajersko.

V letu 1848 so v Pomladi narodov med številnimi narodi tudi Slovenci s političnim programom zahtevali Zedinjeno Slovenijo.

Z razpadom Avstro-Ogrske leta 1918 so južnoslovanski narodi nekdanje dvojne države 29. oktobra 1918 razglasili narodno osvoboditev in ustanovitev samostojne države Slovencev, Hrvatov in Srbov s središčem v Zagrebu. Nevarnost s strani Italije, ki je zasedla Primorsko in Istro ter dele Dalmacije, in pritisk Srbov po združitvi v skupno državo sta botrovali 1. decembra 1918 združitvi Države SHS s Kraljevino Srbijo v Kraljevino Srbov, Hrvatov in Slovencev, ki se je 1929 preimenovala v Kraljevino Jugoslavijo.

Kraljevina Jugoslavija je med 2. svetovno vojno razpadla, Slovenci pa so se pridružili Demokratični federativni Jugoslaviji, uradno razglašeni 10. avgusta 1945. Država se je 29. novembra 1945 preimenovala v Federativno ljudsko republiko Jugoslavijo (FLRJ) in še kasneje leta 1963 v Socialistično federativno republiko Jugoslavijo (SFRJ).

Današnja Slovenija je na osnovi plebiscitne odločitve razglasila svojo neodvisnost od SFRJ 25. junija 1991 in jo ubranila z dvotedensko vojno za samostojnost.

Geografija
Glavni članek: Geografija Slovenije.

Relief Slovenije
Geografsko leži Slovenija v srednji Evropi oziroma v jugovzhodni Evropi (odvisno od definicije), na stičišču Alp, Dinarskega gorstva, Panonske nižine in Sredozemlja. Podnebje je mešanica vplivov alpskega, sredozemskega in celinskega podnebja. Polovico njene površine pokrivajo gozdovi. V severozahodnem delu države prevladujejo Alpe z najvišjim vrhom Triglavom (2864 m). V smeri proti morju se razprostira pokrajina Kras. Njen podzemeljski svet skriva najveličastnejše podzemne galerije v Evropi. Postojnska jama in Škocjanske jame, ki so jih izklesale podzemeljske vode, skrivajo lepoto kapnikov. Slednje so tudi na Unescovem seznamu kulturne in naravne dediščine.

Več kot polovico površine, 1.076.474 ha, pokrivajo gozdovi[3] (v Evropi imata več gozdov samo še Finska in Švedska).

V Sloveniji je po naravovarstveni zakonodaji zaščitenega približno 8 % ozemlja. Največje območje zavzema Triglavski narodni park (83.807 ha). Pestra geološka zgradba, razgibanost v reliefu (od morske gladine do 2864 m nadmorske višine) ter dejstvo, da se Slovenija razprostira na štirih biogeografskih območjih, so omogočile bogastvo rastlinskih in živalskih vrst. V Sloveniji uspeva 3000 praprotnic in semenk ter 50.000 različnih živalskih vrst. V smislu biotske raznovrstnosti je Slovenija »vroča točka« Evrope.[4] Številni so tudi živalski in rastlinski endemiti, kjer izstopa favna kraških jam s svetovno znano človeško ribico (slednja je sicer dinarski endemit in ni omejena na slovensko ozemlje).

Največ slovenskega površja sestavljajo kamnine iz časa, mezozoika (apnenec, dolomit) in kenozoika, torej terciarja (lapor, peščenjak, fliš) in kvartarja (prod, pesek, glina, konglomerat). Po načinu nastanka prevladujejo sedimentne kamnine, predvsem apnenec.

Podnebje

Podnebni tipi in klimogrami izbranih naselij Slovenije
Slovenija ima zaradi lege v zmernih geografskih širinah na prehodu Alp v Dinaride in Sredozemlja v Panonsko kotlino izrazito prehodno podnebje, ki je posledica sovplivanja morskih in celinskih zračnih gmot. Na lokalne podnebne razmere ima precejšen vpliv tudi velika reliefna pestrost in višinska razčlenjenost površja. Na slovenskem ozemlju prihaja do stika in prepletanja gorskega (alpskega), sredozemskega in celinskega podnebja. Za vse tri podnebne tipe je značilna netipičnost, če jih primerjamo s pravim gorskim, sredozemskim ali celinskim podnebjem, s prepletanjem njihovih glavnih značilnosti, zato jim pogosto dodajamo predpono »sub« (submediteransko, subkontinentalno, submontansko podnebje) ali jih označujemo za »zmerno« (sredozemsko, gorsko, celinsko). Izrazita prehodnost podnebnih tipov otežuje podnebno členitev in določanje meja med tipi in podtipi podnebij, pa tudi poimenovanje. Na splošno se z oddaljevanjem od Alp in Visokih dinarskih planot proti vzhodu in severovzhodu Slovenije krepijo celinske podnebne značilnosti, proti jugu in jugozahodu sredozemske, z naraščanjem nadmorske višine v Alpah in Visokih dinarskih planotah pa značilnosti gorskega podnebja.

Južno in jugozahodno od alpsko-dinarske pregrade se zaradi reliefne odprtosti proti Jadranskemu morju in Sredozemlju pojavlja zmerno sredozemsko podnebje. Tu je največ dni s soncem v Sloveniji (2.100–2.400 ur na leto) ter največ jasnih in najmanj oblačnih dni. Povprečna temperatura najhladnejšega meseca je nad 0 °C, najtoplejšega pa več kot 20 °C. Zaradi vpliva morja so v primerjavi z notranjostjo višje predvsem jesenske in zimske temperature. Padavin je od 1.000 mm ob obali do 1.700 mm v notranjosti. Največ jih običajno pade novembra ali oktobra, sekundarni višek je na prehodu pomladi v poletje (maj, junij), julija in avgusta je običajno suša. Nižje ležeči predeli ob Tržaškem zalivu imajo povprečne januarske temperature nad 4 °C in julijske nad 22 °C (obalni podtip zmerno sredozemskega podnebja, tudi podnebje oljke). Zaledni podtip ima nekoliko nižje temperature in več padavin. Vsi podatki so za obdobje 1971-2000.

Zmerno celinsko vlažno podnebje je značilno za večji del Slovenije. Zaradi prepletanja celinskih podnebnih značilnosti z gorskimi in sredozemskimi ter stopnjevanja celinskosti od Alp in Visokih dinarskih planot proti vzhodu in severovzhodu ločimo tri podtipe zmerno celinskega podnebja. Za zmerno celinsko podnebje zahodne in južne Slovenije je, zaradi lege v predalpskem hribovju in na območju dinarske pregrade (zato tudi predgorsko ali predalpsko podnebje), značilna velika količina padavin (1300–2500 mm padavin na leto, 1971-2000) z viškom padavin jeseni. Zmerno celinsko podnebje osrednje Slovenije ima omiljen celinski padavinski režim z viškom padavin poleti in povprečno letno količino padavin 1000-1300 mm. Zmerno celinsko podnebje vzhodne Slovenije imata gričevnat in nižinski svet na vzhodu ter severovzhodu države, ki sta odprta proti Panonski kotlini. Temperaturni in padavinski režim sta najbolj celinska v Sloveniji. Nižine se poleti zelo segrejejo, pozimi pa ohladijo. Spomladanske temperature so na ravni jesenskih ali celo nekoliko višje. Za slovenske razmere imajo te pokrajine malo padavin – od 800 do 1.000 mm letno (1971-2000), saj jih zaradi lege na zavetrni strani alpsko-dinarske pregrade dosežejo že precej izsušene zračne gmote. Kljub poletnemu padavinskemu višku so poletja v vzhodni in severovzhodni Sloveniji zaradi sorazmerno nizke količine padavin in visokih temperatur na robu sušnosti.

Za gorsko podnebje, ki ga imajo alpske pokrajine s Pohorjem in najvišji predeli Visokih dinarskih planot, je značilno, da je povprečna temperatura najhladnejšega meseca manj kot –3 °C in najtoplejšega do zgornje gozdne meje več kot 10 °C. Gorsko podnebje v Sloveniji bi lahko označili tudi za zmerno gorsko (submontansko), saj je gorski svet manj masiven in nižji kot npr. v osrednjih Alpah, zato se ne uveljavljajo vsi višinski podnebno-vegetacijski pasovi značilni za Alpe. Manjka predvsem pravi snežni (nivalni) pas. Zgornja gozdna meja je ločnica podnebja višjega in nižjega gorskega sveta. Podnebje nižjega gorskega sveta imajo tudi nekatere gorske doline, kotline in visoko ležeče kraške kotanje, kjer so julijske temperature na ravni drugih v celinski Sloveniji, januarske pa so predvsem zaradi močnih temperaturnih obratov pod –3 °C. Za gorsko podnebje, zlasti v zahodnem delu Slovenije, je značilna najmanjša osončenost v Sloveniji (1600-1900 ur s soncem letno). Zaradi razvoja konvektivne oblačnosti so slabo osončena poletja, nasprotno pa imajo gorski vrhovi zelo sončne zime. Izstopata velika namočenost (od 1.700 do več kot 3.200 mm padavin letno; 1971-2000), ki se zmanjšuje proti vzhodu, in zmerno sredozemski padavinski režim, ki v smeri Pohorja prehaja v zmerno celinskega.

Gospodarstvo
Glavni članek: Gospodarstvo Slovenije.
Slovenija je gospodarsko zelo razvita država. Je najbolj razvita tranzicijska država s staro rudarsko-industrijsko tradicijo (rudnik Idrija) in razvitimi storitvenimi dejavnostmi. Kmetijstvo je manjšega pomena, saj je obdelanih le 12 % površja in zaposluje le 4% prebivalstva. V turizmu so pomembna obmorska letovišča (Piran, Portorož, Izola, Koper, Ankaran, Debeli rtič...), smučarska središča (Maribor, Kranjska gora, Vogel, Kanin, Rogla...) in toplice (Radenci, Moravske Toplice, Terme Čatež, Terme Dobrna, Lendava, Maribor, Ptuj, Šmarješke Toplice...).

Politika in uprava
Glavni članek: Politika Slovenije.
Borut Pahor
Predsednik Republike Slovenije Borut Pahor
Marjan Šarec
Predsednik vlade Republike Slovenije Marjan Šarec
Vodja države je predsednik, ki je izvoljen vsakih pet let. Nosilec izvršilne oblasti v Sloveniji je Vlada Republike Slovenije, ki jo vodi predsednik vlade. Poleg njega sestavljajo vlado še ministri. Predsednika vlade predlaga predsednik Republike Slovenije, z glasovanjem pa potrdi državni zbor Republike Slovenije, ki ga vodi predsednik Državnega zbora Republike Slovenije

Nepopolni dvodomni parlament Slovenije sestavljata državni zbor in državni svet Republike Slovenije. Državni zbor ima 90 sedežev (po eden iz italijanske in madžarske manjšine). Državni svet ima 40 sedežev, predstavljajo ga družbene, gospodarske, strokovne in krajevno pomembne skupine. Državni svet nima funkcije drugega (zgornjega) doma parlamenta, saj mu ustava teh pristojnosti ne zagotavlja. Redne parlamentarne volitve so vsaka štiri leta, v državni svet pa vsakih pet let.

Upravna delitev
Glavni članek: Upravna delitev Slovenije.

Zemljevid slovenskih občin leta 2007 (210 občin)

Statistične regije Slovenije
Slovenija nima regionalne ravni delitve, čeprav jo ustava predvideva. Edina oblika lokalne samouprave so tako občine z razmeroma širokimi javnimi pooblastili, katerih glavne vloge so zagotavljanje predšolske vzgoje in primarne zdravstvene oskrbe, zagotavljanje ključnih javnih služb (vključno z javnim prevozom in knjižničnimi storitvami) in prostorsko načrtovanje.[5] Slovenija je upravno razdeljena na 212 občin, med katerimi jih ima 11 status mestne občine.[6] Po mednarodnih primerjavah je lokalna samouprava zelo razdrobljena, kar se je v letih od osamosvojitve samo stopnjevalo, kljub zakonskim omejitvam ustanavljanja občin.[5] Občasnim vladnim predlogom o zmanjševanju števila občin navkljub se to še ni zgodilo in več kot polovica slovenskih občin ima zdaj manj kot 5000 prebivalcev.[6]

Poleg različnih neformalnih delitev na pokrajine obstaja 12 statističnih regij po standardni shemi klasifikacije statističnih teritorialnih enot v Evropski Uniji (NUTS-3):[7]

Pomurska regija
Podravska regija
Koroška regija
Savinjska regija
Zasavska regija
Posavska regija
Jugovzhodna Slovenija
Osrednjeslovenska regija
Gorenjska regija
Primorsko-notranjska regija
Goriška regija
Obalno - kraška regija
Statistične regije, ki so združene v dve kohezijski regiji – Zahodna in Vzhodna Slovenija (NUTS-2), nimajo administrativne funkcije. Tudi kohezijski regiji obstajata zgolj v namen uveljavljanja evropske regionalne politike.[5]

Demografija
Etnične skupine v Sloveniji
(leta 2002)
Slovenci	
  
83.06%
Srbi	
  
1.98%
Hrvati	
  
1.81%
Bošnjaki	
  
1.10%
ostali	
  
4.85%
neznano	
  
8.9%
Po podatkih popisa prebivalstva leta 2002 je bilo med prebivalci Republike Slovenije 83,06 % Slovencev, od drugih etničnih skupin pa je bilo več kot 1 % še Srbov, Hrvatov in Bošnjakov.[8] Avstrijci, Čehi, Nemci, Poljaki in Rusi so predstavljali manj kot 0,1 % prebivalstva; pri 8,90 % populacije pa je bil podatek neznan ali pa niso želeli odgovoriti.

Pričakovana življenjska doba je bila leta 2005 74 let za moške in 82 za ženske.

Povprečna naseljenost je 101 prebivalec na km². Približno polovica prebivalstva živi v urbanih naseljih, drugi pa na podeželju.

Uradni jezik je slovenščina. Na območjih občin, v katerih živita italijanska ali madžarska narodna skupnost (ob meji z Italijo in Madžarsko), je uradni jezik tudi italijanščina ali madžarščina. Kočevarščino, nekoč prevladujoči jezik oziroma nemško narečje na Kočevskem, govori le še malo ljudi, zaradi česar ga UNESCO opredeljuje kot "kritično ogrožen jezik" (critically endangered language).[9]

Večja mesta
Največja mesta v Sloveniji po številu prebivalcev
#	Ime mesta	Regija	Št. prebivalcev	
1	Ljubljana	Osrednjeslovenska	258.873	Celje
Celje
Kranj
Kranj

2	Maribor	Podravska	94.809
3	Celje	Savinjska	37.490
4	Kranj	Gorenjska	37.129
5	Velenje	Savinjska	25.456
6	Koper/Capodistria	Obalno-kraška	24.996
7	Novo mesto	Jugovzhodna Slovenija	23.415
8	Ptuj	Podravska	18.164
9	Trbovlje	Zasavska	14.977
10	Kamnik	Osrednjeslovenska	13.608
Znamenitosti

Blejsko jezero 

Triglav 

Kranjska čebela 

Človeška ribica 

Lipicanec 

Kurent 
Kultura
Književnost
Glavni članek: Slovenska književnost.
Primož Trubar
Primož Trubar
Valentin Vodnik
Valentin Vodnik
Valentin Vodnik
France Prešeren
Najstarejši še danes ohranjeni zapis v slovenščini in v kateremkoli slovanskem jeziku so brižinski spomeniki, nastali okoli leta 1000.

Leta 1550 je Primož Trubar na Nemškem izdelal prvi slovenski knjigi Katekizem in Abecednik. Slovenski jezik je bil tako prvič zapisan v knjigi. Leta 1584 je Jurij Dalmatin prevedel v slovenščino tudi biblijo (tako smo Slovenci dobili sveto pismo v istem času kot drugi veliki narodi), Adam Bohorič pa je napisal prvo slovnico slovenskega jezika.

Na začetku 19. stoletja je prvo slovnico v slovenščini napisal pesnik Valentin Vodnik; ta je izdajal tudi prvi slovenski časopis Lublanske novice. Jezik tega obdobja je leta 1809 opisal tudi Jernej Kopitar. Sredi 19. stoletja smo Slovenci začeli pisati v gajici (Prešernove Poezije so leta 1847 izšle v gajici), spremenile pa so se tudi nekatere oblike besed. Sredi sedemdesetih je Stanislav Škrabec postavil še pravila knjižne izreke, ki so v veljavi še danes. Konec 19. stoletja je izšel nemško-slovenski slovar Maksa Pleteršnika, leta 1899 pa še Slovenski pravopis.

Prazniki in dela prosti dnevi
Glavni članek: Državni prazniki v Sloveniji.
Zakon o praznikih in dela prostih dnevih v Republiki Sloveniji določa naslednje praznike in dela proste dneve:[10]


Ljubljanske Žale ob dnevu spomina na mrtve leta 2012
Prazniki
1. in 2. januar – novo leto
8. februar – Prešernov dan, slovenski kulturni praznik
27. april – dan upora proti okupatorju
1. in 2. maj – praznik dela
25. junij – dan državnosti
15. avgust – Marijino vnebovzetje
17. avgust – združitev prekmurskih Slovencev z matičnim narodom po prvi svetovni vojni (ni dela prost dan)
15. september – dan vrnitve Primorske k matični domovini (ni dela prost dan)
25. oktober - dan suverenosti (ni dela prost dan)
31. oktober – dan reformacije
1. november – dan spomina na mrtve
23. november – dan Rudolfa Maistra (ni dela prost dan)
25. december – božič
26. december – dan samostojnosti in enotnosti
Dela prosti dnevi
nedelja po prvem pomladanskem ščipu – velikonočna nedelja in ponedeljek, velika noč
binkoštna nedelja, binkošti (nedelja 49 dni po veliki noči)
Viri
 "Slovenia". Mednarodni denarni sklad. Pridobljeno dne 1.10.2009.
 "Human Development Report 2010" (PDF). Organizacija združenih narodov. 2010. Pridobljeno dne 6.11.2010.
 Golob A. "Forests and forestry in Slovenia". FAO. Pridobljeno dne 17.10.2009.
 Mršić N. (1997). Biotska raznovrstnost v Sloveniji: Slovenija - »vroča točka« Evrope. Ljubljana : Ministrstvo za okolje in prostor, Uprava RS za varstvo narave. COBISS 66476288. ISBN 961-90179-2-7.
 OECD Territorial Reviews: Slovenia 2011. OECD Publishing. 2011. ISBN 9789264120587.
 "Vlada bi ukinjala občine. Občinska združenja: Pol Slovenije bo pokonci.". MMC RTV-SLO. 1.6.2013. Pridobljeno dne 30.8.2014.
 "Klasifikacija statističnih teritorialnih enot v Evropski Uniji – NUTS". Statistični urad RS. Pridobljeno dne 30.8.2014.
 Dolenc D. s sod. Popis prebivalstva, gospodinjstev in stanovanj, Slovenija, 31. marca 2002 (PDF). Statistični urad Republike Slovenije.
 Norway.si: Kočevarščina – jezik manjšine v Sloveniji
 Zakon o praznikih in dela prostih dnevih v Republiki Sloveniji. (Uradni list RS/I, št. 26-1091/1991)
Glej tudi
Zgodovina Slovenije
slovenska književnost
Slovenska vojska
Slovenska osamosvojitvena vojna
zavarovana območja Slovenije
Zunanje povezave
	Wikimedijina zbirka ponuja več gradiva o temi:
Slovenija (kategorija)
	Wikipotovanje vsebuje popotniški vodič, ki se nanaša na: Slovenia
	Poglejte si besedo slovenija v Wikislovarju, prostem slovarju.
Uradni slovenski turistični portal Slovenia.info
Vlada Republike Slovenije - predstavitev Slovenije
20 let samostojnosti Republike Slovenije
Interaktivni zemljevid Slovenije
GIS portal Slovenije

Srbija
Iz Wikipedije, proste enciklopedije
Jump to navigationJump to search
Republika Srbija
Република Србија
Republika Srbija
Zastava Srbije	Grb Srbije
Grb
Himna: Bože pravde
Bog pravice
Lega Srbije
Lega Srbije na Evropski celini
Glavno mesto	Beograd
Uradni jeziki	srbščina 1
Priznani regionalni jeziki	madžarščina, hrvaščina, slovaščina, romunščina, 
rusinščina 2
Demonim	Srb
Upravljanje	parlamentarna republika
 - 	predsednik:	Aleksandar Vučić
 - 	predsednik vlade:	Ana Brnabić
Ustanovitev
 - 	nastanek:	7. stoletje 
 - 	prva združena država:	okoli 600 
 - 	neodvisnost:	1185 
 - 	ustanovitev kraljestva:	1077 (Duklja)
1217 (Raška) 
 - 	ustanovitev cesarstva:	1346 
 - 	izguba neodvisnosti
   od Osmanskega cesarstva:	
1459 
 - 	prva srbska vstaja:	15. februar 1804 
 - 	prva ustava:	15. februar 1835 
 - 	mednarodno priznanje:	1878 
Površina
 - 	skupaj:	88,361 (77,474 brez Kosova) km² (113.) 
 - 	voda (%):	0,13
Prebivalstvo
 - 	štetje 2011:	7,243,007 (brez Kosova)[1] 
BDP (PKM)	ocena 2007
 - 	skupaj:	54,310 milijarde USD (72.)
 - 	na prebivalca:	7234 USD (89.)
Gini (2007)	0,24 (nizek) 
HDI (1997)	0,801 (n/a)
Valuta	srbski dinar (RSD)
Časovni pas	CET (UTC+1)
Vrhnja domena (TLD)	.rs (.yu)3
Klicna koda	+381
1 Po sprejemu nove ustave čaka na odobritev poleg uradne srbske cirilične pisave tudi srbska latinica.
2 Uradni jeziki Vojvodine.
3 Od septembra 2006 je uradna pripona spletnih domen .rs, do septembra 2009 pa se še vedno uporablja tudi domena .yu.
Republika Srbija (srbsko Република Србија / Republika Srbija) je celinska država, ki leži na Balkanskem polotoku, v jugovzhodni in deloma v srednji Evropi (Panonska nižina).

Del Republike Srbije je avtonomna pokrajina Vojvodina. Do 17. februarja 2008 je kot avtonomna pokrajina in kot del Srbije obstajalo tudi Kosovo. S strani Albancev je enostransko razglasilo neodvisnost, ki pa je Srbija ne priznava.

Republika Srbija je opredeljena kot demokratična država srbskega naroda in vseh drugih državljanov, ki živijo v njej. Država temelji na demokratičnih temeljih, tržnem gospodarstvu, človekovih pravicah in vladavini prava.

Srbija na severu meji na Madžarsko, na vzhodu na Romunijo in na Bolgarijo, na jugu na Republiko Makedonijo in na Kosovo, na zahodu pa na Črno goro, Hrvaško in na Bosno in Hercegovino.

Srbija je bila od konca prve svetovne vojne sestavni del skupne države Južnih Slovanov. Najprej v Kraljevini Srbov, Hrvatov in Slovencev, ki se je kasneje preimenovala v Kraljevino Jugoslavijo, po 2. svetovni vojni pa kot del Socialistične federativne republike Jugoslavije (SFRJ). Po razpadu SFRJ se je oblikovala Zvezna republika Jugoslavija (ZRJ). Leta 2003 so to državno skupnost preimenovali v Srbija in Črna gora. Od 5. junija 2006 je Srbija po 88 letih ponovno suverena in neodvisna država. Je pravna naslednica ZRJ.

Glavno mesto s skoraj 2 milijonoma prebivalcev je Beograd. Beograd je tudi administrativno, kulturno in gospodarsko središče Srbije.


Vsebina
1	Zgodovina
2	Geografija
2.1	Hidrologija
2.2	Podnebja
3	Upravna razdelitev
3.1	Regije pred letom 2009
3.2	Regije po letu 2009
3.3	Upravna okrožja
3.4	Mesta
4	Zgodovina
5	Demografija
5.1	Etnične skupine
5.2	Jezik
5.3	Veroizpoved
6	Državni simboli
7	Politika
7.1	Zunanji odnosi Srbije
8	Pravosodje
8.1	Pravice državljanov
9	Gospodarstvo
10	Znamenitosti
11	Opombe in reference
12	Viri
13	Zunanje povezave
Zgodovina
Glavni članek: Zgodovina Srbije.

Gamzigrad (Felix Romuliana)
Prvi podatki o srbski državi so iz sedmega stoletja, ko je Srbiji vladala dinastija Vlastimirović. Vodja najznamenitejše srednjeveške srbske države, imenovane Raška je bil Veliki župan Stefan Nemanja, srbski vladar iz 12. stoletja iz dinastije Nemanjić. Srbska srednjeveška država je bila pod velikim političnim in kulturnim pritiskom Bizantinskega cesarstva. Leta 1217, tekom vladavine Stefana Prvovenčanega, postane Srbija neodvisna kraljevina, svoj vrhunec pa doseže leta 1346 pod vladavino Stefana Dušana, ki se je proglasil za Cara Srba i Grka (Cesarja Srbov in Grkov). Turki so porazili srbsko plemstvo leta 1389 v bitki na Kosovskem polju, dokončno pa so jo zavzeli, ko je leta 1459 padlo Smederevo. Med letoma 1459 in 1804 je bila Srbija pod neposredno vladavino Osmanskega cesarstva, čeprav le v krajših intervalih, najdaljši je bil od 1718 do 1739. Habsburška monarhija je imela pod nadzorom le večji del osrednje Srbije.


Višeslav , prvi znani srbski vladar
Leta 1804 so Srbi, pod vodstvom Đorđa Petrovića, ki so ga klicali Karađorđe (tudi Črni Đorđe), organizirali upor in tako so leta 1815 dobili avtonomno srbsko kneževino. Od 1813 do 1882 so srbsko državo vodili knezi, od leta 1882 pa kralji dinastije Obrenović. Prvo ustavo je Srbija dobila 15. februarja leta 1835 (Sretenjska ustava). Na Berlinskem kongresu leta 1878 je Srbija dobila mednarodno priznanje.


Prvi srbski nadškof in najpomembnejši svetnik srbske pravoslavne cerkve
Srbi na južnem Ogrskem so v sredini 19. stoletja dobili avtonomijo pod imenom Vojvodina Srbska.

Po Majskem preobratu 1903 in atentatu na kralja Aleksandra Obrenovića in kraljico Drago, so na oblast zopet prišli Karađorđevići. Za novega kralja je bil imenovan Peter II. Karađorđević. Po zmagah v balkanskih vojnah se je Srbija zelo razširila na jug. Kljub velikim človeškim in materialnim izgubam je Srbija pomagala silam antante do zmage v prvi svetovni vojni.

1. decembra leta 1918 se je Kraljevina Srbija združila s Črno goro in Državo Slovencev, Hrvatov in Srbov ((SHS) v Kraljevino Srbov, Hrvatov in Slovencev in se leta 1929 preimenovala v Kraljevino Jugoslavijo.

V drugi svetovni vojni je bila Srbija pod okupacijo Sil Osi, torej pod okupacijo nacistične Nemčije in njenih zaveznikov; Italije, Bolgarije, Madžarske, Albanije in marionetne pro-fašistične državne tvorbe imenovane Neodvisna država Hrvaška (NDH).

Po končani vojni leta 1945 Srbija postane del novo nastale Demokratične republike Jugoslavije, pod vodstvom komunističnega režima na čelu z Josipom Brozom-Titom. To državo je sestavljalo 5 republik: Srbija, Hrvaška, Slovenija, Črna gora, Makedonija. Še istega leta (1945) se država preimenuje v Federativno ljudsko republiko Jugoslavijo. Leta 1963 se je država zopet preimenovala v Socialistično Federativno Republiko Jugoslavijo in dobila svojo šesto članico, Socialistično Republiko Bosno in Hercegovino.

Od leta 1992, ko je razpadla Socialistična federativna republika Jugoslavija, pa vse do leta 2003, je Srbija s Črno goro tvorila Zvezno Republiko Jugoslavijo. Leta 2003 se je ta tvorba preimenovala v državno skupnost Srbije in Črne gore. 21. maja 2006 je imela Črna Gora referendum, na katerem so se njeni prebivalci odločili za neodvisnost. Od takrat Republika Srbija deluje kot samostojni subjekt in država. 17.februarja 2008 se je od Srbije de facto osamosvojila nekdanja srbska avtonomna pokrajina Kosovo, ki je postala država z glavnim mestom Priština.

Geografija
Glavni članek: Geografija Srbije.
Srbija leži na jugovzhodu Evrope (približno 80 % ozemlja) in v Panonski nižini (približno 20 % ozemlja). Glede na podnebne in geografske značilnosti se jo uvršča tudi med sredozemske države. Skupna dolžina državnih meja znaša 2.027 km. Dolžina meje s posamezno sosednjo državo pa je: Albanija 115 km, Bosna in Hercegovina 302 km, Bolgarija 318 km, Hrvaška 241 km, Madžarska 151 km, Republika Makedonija 221 km, Črna gora 203 km in Romunija 476 km.

Severni del republike je ravninski, južni deli pa so bolj razgibani in gorati. Na tem delu države leži tudi 15 gorskih vrhov ki so višji od 2000 metrov, najvišji vrh pa je Džeravica (na Prokletijah) z višino 2656 metrov.

Gorski relief Srbije ima veliko kanjonov in pečin (Resavska pečina, Ceremošnja, Risovača), lepoto te narave pa še povečujejo zaščiteni in ohranjeni gozdovi, v njih pa prebiva veliko endemitskih živali, veliko je tudi voda, potokov, pašnikov itd.

Srbija ima 5 narodnih parkov: Džerdap, Kopaonik, Tara, Šar in Fruška gora. Vsi narodni parki imajo zelo visoke klimatske in zdravstveno-rekreativne vrednosti.


Relief Srbije
Hidrologija
Večji del Srbije spada v povodje Donave (81.261 km², 92 %), katere tok v dolžini 588 kilometrov teče od severa proti jugu do Beograda, nato pa proti vzhodu. Poleg Donave so plovni tudi nekateri njeni pritoki: Sava (206 km), Tisa (168 km) in delno tudi Velika Morava (celoten tok 185 km). Del južnih srbskih voda se izliva v povodje rek Beli Drim in Radika na Kosovu (4.500 km², 5 %), ki se izlivata v Jadransko morje. Povodja rek Pčinja, Lepenac in Dragovštica na jugovzhodu, se izlivajo v Egejsko morje (2.650 km², 3 %). Ostale velike reke so še Zahodna Morava (308 km), Južna Morava (295 km), Ibar (272 km), Drina, ki je mejna reka z BiH (220 km) in Timok (202 km).

Največje jezero v Srbiji je akumulacijsko Džerdapsko jezero z 163 km² (z romunskim delom 253 km²). Največje naravno jezero je Belo jezero v Vojvodini s površino 25 km². Ostala pomembnejša jezera so še Vlasinsko jezero in jezero Perućac. Največji rečni otok je otok na Donavi pri Kostolcu s površino 60 km².

Največji slap v Srbiji je Jelovarnik (71 metrov) na Kopaoniku. Največji in najdaljši kanjon v Srbiji in hkrati tudi v Evropi je Džerdap na Donavi.

Podnebja
Srbija leži na Balkanskem polotoku, ki je obkrožen s toplimi morji (Jadransko, Egejsko, Črno), na severu pa se naslanja na evropsko celino. Poleg tega na podnebje Srbije močno vpliva relief. Na severu prevladuje celinsko podnebje, ki prehaja v zmerno-celinsko na jugu, v višjih legah pa je gorsko podnebje. Zime v Srbiji so kratke, hladne in snežne, poletja pa topla. Najhladnejši mesec je januar, najtoplejši pa julij. Najnižja izmerjena temperatura v Srbiji je –39,5 °C (13. januara 1985 v naselju Karajukića Bunari na Pešteru), najvišja pa 44,9 °C (24. julija 2007 v Smederevski Palanki).[2] Povprečna letna temperatura v Srbiji je 10.9 °C (predeli pod 300 m.n.m.), 10 °C (300–500 m.n.m.), 6 °C (1000–1500 m.n.m.), 3 °C (nad 1500 m.n.m.).[2] Povprečna letna količina padavin je 896 mm. Največ padavin pade junija in maja, najbolj suha meseca pa sta februar in oktober.

Najpomembnejši vetrovi v Srbiji so:

košava (hladen in suh veter na severu Srbije)
severac (hladen in suh severni veter)
moravac (hladen in suh veter značilen za dolino Morave)
južni veter (topel in suh, piha z juga doline Morave)
jugozahodnik (topel in vlažen, prihaja z Jadrana in doseže zahodno Srbijo)
Upravna razdelitev
Glavna članka: Regije Srbije in Okrožja Srbije.
Regije pred letom 2009
Pred oblikovanjem statističnih regij leta 2009, sta bili v ustavi Republike Srbije določeni 2 avtonomni pokrajini:

Vojvodina (administrativni center: Novi Sad)
Kosovo in Metohija (administrativni center: Priština)
Ostala Srbija, ki ni bila vključena v pokrajini, se je imenovala Centralna Srbija, ki pa ni bila posebna administrativna enota, temveč je bila pod neposredno upravo republike.

Regije po letu 2009

Zemljevid srbskih občin (138 občin)
Julija 2009 je vlada Republike Srbije sprejela zakon, s katerim je Srbija razdeljena na sedem statističnih regij:

Vojvodina
Beograd
Zahodna regija
Vzhodna regija
Centralna regija
Južna regija
Kosovo
Oblikovanje novih regij pomeni, da Centralna Srbija, ki je pred tem predstavljala neko obliko statistične regije, praktično ne obstaja več oziroma je razdeljena na 5 novih statističnih regij.

Upravna okrožja
Srbija je razdeljena na 29 okrožij in območje mesta Beograd. Na področju avtonomne pokrajine Vojvodine je 7 okrožij, medtem ko je na področju centralne Srbije 17 upravnih okrajev in ozemlje mesta Beograd. Vsako upravno okrožje je sestavljeno iz več občin, občine pa so sestavljene iz mestnih skupnosti.

Mesta
Glavni članek: Seznam mest v Srbiji.
Zgodovina
Glavni članek: Zgodovina Srbije.

Beograd

Novi Sad
V celotni Srbiji je 6.167 naselij. V Srbiji je skupno 24 mest in glavno mesto Beograd, ki ima poseben status. Ta mesta so:

Beograd (1.281.801 prebivalcev, širši del 1.576.124)
Kragujevac (193.930 s širšim delom 211.580)
Niš (173.724, širši del 250.518)
Novi Sad (255.071, s širšim delom 333.895)
Valjevo
Vranje
Zaječar
Zrenjanin
Jagodina
Kraljevo
Kruševac
Leskovac
Loznica
Novi Pazar
Pančevo
Požarevac
Smederevo
Sombor
Sremska Mitrovica
Subotica
Užice
Čačak
Šabac
Mesta Beograd, Novi Sad, Kragujevac in Niš so razdeljena na 2 ali več mestnih občin, druga mesta pa so organizirana kot celota.

Demografija
Glavna članka: Demografija Srbije in Demografska zgodovina Srbije.
Glej tudi: Demografija Kosova
Po popisu leta 2002, ki ne vključuje Kosova, ima Srbija 7.498.001 prebivalcev, od tega jih kar 52 % živi v mestih.

Odstotek pismenih prebivalcev je 96,4 % (moški 98,9 %, ženske 94,1 %).

Stopnja rojstev je 1,78 otroka v povprečju na vsako žensko. Povprečna življenjska doba je 74 let (moški 71, ženske 76).

Etnične skupine
Prebivalstvo Srbije (brez Kosova) leta 2002
Srbi	
  
82.86%
Madžari	
  
3.91%
Bošnjaki	
  
1.82%
Romi	
  
1.44%
brown	
  
1.08%
Drugi	
  
9.79%
V večini so Srbi z 82,86 % prebivalcev , sledijo Madžari 3,91 %, Bošnjaki 1,82 %, Romi 1,44 %, Jugoslovani 1,08 %, Hrvati 0,94 %, Črnogorci 0,92 %, Albanci 0,82 %, zatem pa sledijo še Slovaki, Vlahi, Romuni, Makedonci, Bolgari, Bunjevci, Rusini, Ukrajinci, Slovenci, gorani, Nemci, Rusi, Čehi, Turki in drugi.


Etnična sestava Srbije leta 2002

 

Etnična sestava Srbije leta 1981

 

Etnična sestava Vojvodine leta 2002

Jezik
Uradni jezik je srbščina. V Vojvodini so poleg srbščine uradni tudi madžarščina, slovaščina, hrvaščina, romunščina in rusinščina.

Veroizpoved
Največje število vernikov v Srbiji je pravoslavne vere. Sledijo muslimani (suniti), rimokatoličani in protestanti, druge vere pa so bolj malo zastopane. V Srbiji živi tudi veliko število ateistov.

Ustava in zakoni Srbije dovoljujejo versko svobodo in pravico, ki jih je treba spoštovati tudi v praksi. Vlada si na vseh ravneh prizadeva za zaščito te pravice v celoti in ne tolerira njene zlorabe, bodisi s strani državnih organov, organizacij in skupin, bodisi s strani posameznikov. Srbija nima državne religije, tako da se verski prazniki ne obravnavajo kot državni, ampak je za državljane dovoljeno praznovanje kakršnih koli verskih praznikov, tako so dovoljeni tudi dela prosti dnevi na pomembnejše verske praznike.

Državni simboli
Glavni članki: Zastava Republike Srbije, Grb Republike Srbije in Himna Srbije .
Himna Republike Srbije je »Bože pravde«, ki je bila je tudi nekdanja himna Kraljevine Srbije.Ima samo nekoliko spremenjeno besedilo.

Grb Republike Srbije je v uporabi še od časa Kraljevine Srbije, iz leta 1882, ko je vladala dinastija Obrenović. Sestavljen je iz dvoglavega orla s ščitom na sprednji strani na katerem je srbski križ, nad glavo orla pa leži krona lože Nemanjić.

Republika Srbija ima narodno zastavo, ki je trobarvnica, ki je sestavljena iz treh horizontalnih barv, te pa so rdeča, modra, bela. Poleg narodne obstaja tudi Državna zastava, ki je v osnovi enaka kot narodna, razlika je samo v tem, da ima državna na tretjini dolžine iz leve proti desni na modrem polju majhen grb Republike Srbije.

Politika
Glavni članek: Politika Srbije.

Sedanji predsednik Srbije je Aleksandar Vučić, ki je zmagal na predsedniških volitvah leta 2017.

Po parlamentarnih volitvah 11. maja 2017 je Srbija dobila koalicijsko vlado Srpska Napredna stranka i Socijalistička Partija Srbije SPS. Večje parlamentarne stranke v parlamentu Srbije so: Srbska radikalna stranka, Demokratska stranka Srbije, Srpska Napredna stranka.

Sedanji predsednik parlamenta je Maja Gojković iz SNSja

Zunanji odnosi Srbije
Glavni članek: Zunanji odnosi Srbije.
Republika Srbija je članica naslednjih mednarodnih organizacij: Organizacija združenih narodov (ZN), Organizacija za varnost in sodelovanje v Evropi (OVSE), Pakt stabilnosti za jugovzhodno Evropo, Svet Evrope (SE), Natov program Partnerstvo za mir, Mednarodna organizacija za migracije, Mednarodni komite Rdečega križa in Rdečega polmeseca.

Pravosodje
Glavni članek: Ministrstvo za pravosodje Republike Srbije.
Europe 814.jpg
Zgodovina Srbije
Srednjeveška Srbija
Srbija pod Otomani
Prva srbska vstaja
Druga srbska vstaja
Kneževina Srbija
Kraljevina Srbija
Kraljevina Jugoslavija
SFR Jugoslavija
SR Jugoslavija
Srbija in Črna gora
Republika Srbija
Ustava Srbije narekuje, da sodišča ščitijo svobodo in pravico vseh prebivalcev,

Ustava določa, da morajo sodišča varovati pravice in svoboščine državljanov, z zakonom uveljavljene pravice in interese pravnih oseb in varovanju ustavnosti in zakonitosti.

Sodno oblast je neodvisna od zakonodajne in izvršne oblasti.

Sodne odločbe se lahko pregleda samo pristojno sodišče v sodnem postopku.

Vsak je dolžan spoštovati sodno odločitev in se po njej ravnati.

Pravosodni organi v Republiki Srbiji pripadajo na sodiščem splošne pristojnosti in posebnim sodiščem.

Glavna sodišča so: občinska sodišča, okrožna sodišča, pritožbena sodišča in vrhovno sodišče.

Posebna sodišča so: gospodarsko sodišče, višje gospodarsko sodišče, sodišče za prekrške, višje sodišče za prekrške in upravno sodišče.

Vrhovno sodišče je najvišje sodišče v Republiki Srbiji, neposredno za njim je višje pritožbeno sodišče, Višje trgovinsko sodišče, mirovno sodišče in višje pritožbeno sodišče.

Višje trgovinsko sodišče je neposredno višje sodišče za trgovinska sodišča, Višje sodišče za prekrške je neposredno višje sodišče za sodišča za prekrške, sodišče za pritožbe pa je neposredno višje sodišče za okrožna in občinska sodišča.

Ustavno sodišče je poseben organ, in ne spada med sodne organe.

Pravice državljanov
Državljani v Srbiji so enaki v pravicah in dolžnostih ter imajo enake zaščite pred vladnimi in drugimi organi, ne glede na raso, spol, rojstvo, jezik, narodnost, vero, politično ali drugo prepričanje, izobraževanje, socialno poreklo, imovno stanje ali osebno lastnino.

Nikomur ne more biti odvzeta prostost, razen v primerih, ki so v postopku, določenih z zakonom. Smrtna kazen je ukinjena, in jo nadomeščena z ustrezno zaporno kaznijo.

Državljani imajo svoboda do gibanja.izbire poklica in pravico do dopusta v Republiki Srbiji in vrnitev v njo. Otroke, nosečnice in stare osebe imajo pravico do zdravstvenega varstva iz javnih prihodkov, kot tudi pravica ne kateri koli drugi podlagi, in drugih oseb, pod pogoji, določenimi z zakonom.

Gospodarstvo
Glavni članek: Gospodarstvo Srbije.
Gospodarstvo Srbije je doživelo kolaps v 1990-tih. Zaradi tega kolapsa je bila leta 1993 evidentirana druga največja inflacija v zgodovini gospodarstva Srbije in to kar 2,35 x 1023 procenta (64 % na dan). Povprečna mesečna plača je leta 1993 znašala 21 mark.

Znamenitosti

Črna gora
Iz Wikipedije, proste enciklopedije
Jump to navigationJump to search
Crna Gora
Црна Гора
Črna gora
Zastava Črne Gore	Emblem Črne Gore
Himna: Oj svijetla majska zoro
MENU0:00

Lega Črne Gore
Glavno mesto
(in največje mesto)	Podgorica
 42°47′N, 19°28′E
Uradni jeziki	črnogorščina
Priznani regionalni jeziki	srbščina, bosanščina, albanščina, hrvaščina
Demonim	Črnogorec
Upravljanje	parlamentarna republika
 - 	predsednik:	Filip Vujanović
 - 	ministrski predsednik:	Milo Đukanović
neodvisnost
 - 	od Srbije in Črne Gore:	3. junija 2006 
Površina
 - 	skupaj:	13.812 km² (161.) 
 - 	voda (%):	1,5
Prebivalstvo
 - 	štetje 2011.:	625.266 
BDP (PKM)	ocena 
 - 	skupaj:	7,340 milijard USD[1] 
 - 	na prebivalca:	11.800 USD[1] (69.)
BDP (nominalno)	ocena 2012
 - 	skupaj:	4,280 milijard USD[1] (83.)
 - 	na prebivalca:	6881 USD[1] (77.)
HDI (2013)	0,791 (visok) (52.)
Valuta	Euro (EUR)
Časovni pas	CET (UTC+1)
 - 	poletni (DST):	CEST (UTC+2)
Vrhnja domena (TLD)	.me
Klicna koda	+382
Črna gora (črnogorsko Crna Gora/Црна Гора, v drugih jezikih Montenegro) je majhna gorata republika na Balkanu, ki na severovzhodu meji na Srbijo, na vzhodu meji na Kosovo,na jugozahodu meji na Jadransko morje, na zahodu na Hrvaško in Bosno in Hercegovino, na jugovzhodu pa na Albanijo. Po osamosvojitvi 3. junija 2006 je ena od najmlajših držav na svetu.


Vsebina
1	Zgodovina
2	Nacionalna struktura
3	Geografija
4	Opombe
5	Zunanje povezave
Zgodovina
Glavni članek: Zgodovina Črne gore.
Črna gora je bila pod imenom Duklja samostojna že od leta 1042 in se je tudi pozneje uspešno upirala vojnim prodorom osmanske Turčije. Njena samostojnost je bila po vojnih uspehih kneza Nikole mednarodno zagotovljena tudi na berlinskem kongresu leta 1878.

Po koncu I. svetovne vojne se je takratna črnogorska kraljevina združila s Srbijo, takoj nato pa še z ostalimi južnoslovanskimi narodi iz bivše Avstro-Ogrske v enotno jugoslovansko državo.

Po razpadu SFRJ se Črna gora ni odločila za samostojnost, pač pa je leta 1992 skupaj s Srbijo oblikovala Zvezno republiko Jugoslavijo (ZRJ), ki se je leta 2003 preimenovala v Državno skupnost Srbije in Črne gore. 21. maja 2006 je potekal referendum, na katerem se je večina opredelila za samostojno državo s 55,6 % za samostojnost. Mednarodna skupnost je za veljavnost referenduma zahtevala vsaj 55 %.

3. junija 2006 je Črna gora razglasila neodvisnost in samostojnost, s čimer je Državna skupnost Srbije in Črne gore propadla kot preostanek nekdanje Jugoslavije. Po ustavi je Srbija prevzela vsa članstva v mednarodnih organizacijah.

Islandija je kot prva država priznala Črno goro za samostojno in neodvisno državo 8. junija 2006. Temu so sledili še Švica, Ruska federacija (11. junij), Hrvaška, Makedonija, Turčija, Bolgarija, Združene države Amerike (12. junij). Slovenija je Črno goro priznala 20. junija 2006, naslednji dan, 21. junija, pa je bila sprejeta v OVSE.

Slovenija je bila prva država, ki je v Črni gori odprla svoje veleposlaništvo in sicer 23. junija 2006.

Nacionalna struktura

Etnične skupine v letu 2011
Ob zadnjem popisu prebivalstva, aprila 2011, je imela Črna gora 620,029 prebivalcev.[2] Največje etnične skupine ki prebivajo na področju republike so:

Črnogorci: 278,865 (44.98 %)
Srbi: 178,110 (28.73 %)
Bošnjaki: 53,605 (8.65 %)
Albanci: 30,439 (4.91 %)
Muslimani (po nacionalnosti): 20,537 (3.31 %)
Hrvati: 6,021 (0.97 %)
Romi, Egipčani in Aškali: 2,054 (0.33 %)
V Črni gori živi tudi 348 Slovencev.

63% prebivalstva živi v urbanih naseljih.

Povprečna naseljenost je 50 prebivalcev po km².

Geografija
Glej tudi: Seznam mest v Črni gori.

Podgorica

Mamula
Nekaj večjih mest po številu prebivalcev:

Podgorica - (155,725)
Nikšić - (56,970)
Herceg Novi - (19,536)
Pljevlja - (19,489)
Bar - (17,649)
Bijelo Polje - (15,400)
Cetinje - (14,093)
Berane - (11,073)
Velikost Črne gore je 13,812 km².

Opombe
 "Report for Selected Country Groups and Subjects" (angleščina). IMF. 2012. Pridobljeno dne 26. Februar 2014.
 http://www.monstat.org/userfiles/file/popis2011/saopstenje/saopstenje(1).pdf
Zunanje povezave
Podatki o pojmu Črna gora so morda na razpolago tudi v katerem izmed sorodnih projektov Wikipedije:
* Slovarske definicije v Wikislovarju
* Učbeniki v Wikiknjigah
* Navedki v Wikinavedku
* Izvorna besedila v Wikiviru
* Slike, zvok in animacije v Zbirki
Uradna spletna stran vlade Črne gore


Bosna in Hercegovina
Iz Wikipedije, proste enciklopedije
Jump to navigationJump to search
Predloga:Infopolje Habib Bosna in Hercegovina (Srbo-Hrvaško: Bosna i Hercegovina - BiH, Боснa и Херцеговина ), znana tudi kot enostavno Bosna, je država na Balkanskem polotoku, nekdanja socialistična republika SFRJ. Nahaja se v jugovzhodni Evropi. Na zahodu in severu meji na Hrvaško, na vzhodu na Srbijo in na jugovzhodu na Črno goro, na jugu pa ima pri kraju Neum dostop do Jadranskega morja, prav tako ima pomorsko mejo z Italijo. Glavno mesto države je Sarajevo.

Bosna in Hercegovina je skoraj celinska država, saj ima izjemno kratko obalo (20 km) ob Jadranskem morju pri mestu Neum. Osrednji in vzhodni del države je večinoma hribovit in na severovzhodu načeloma raven. Osrednji del Bosne ima celinsko podnebje z vročimi poletji in mrzlimi snežnimi zimami. Južni del države, Hercegovina je deležna mediteranskega podnebja.

Sledi človeške poselitve Bosne in Hercegovine se pojavljajo že v neolitski dobi, med in po katerem je bila poseljena z več ilirskimi in keltskimi civilizacijami. Kulturno, politično in družbeno ima država bogato zgodovino, ki so jo najprej naselili slovanski narodi, ki so poselili to območje od 6. do 9. stoletja. V 12. stoletju je bila ustanovljena Bosanska Banovina, ki se je v 14. stoletju razvila v Bosansko Kraljestvo, po kateri je bila vključena v Osmansko Cesarstvo, pod njegovim vodstvom pa je bila od sredine 15. do konca 19. stoletja. Osmani so v regijo prinesli islam in spremenili kulturen in družbeni izgled države. Sledila je priključitev Avstro-Ogrski monarhiji, ki je trajala vse do prve svetovne vojne. V obdobju med obema vojnama je bila Bosna in Hercegovina del Kraljevine Jugoslavije, po drugi svetovni vojni pa je dobila status republike v novo ustanovljeni Socialistični Federativni Republiki Jugoslaviji. Po razpadu Jugoslavije je republika razglasila neodvisnost leta 1992, ki ji je sledila bosanska vojna, ki je trajala do konca leta 1995.

Država je ena najpogosteje obiskanih držav v regiji, saj bi po napovedih naj imela tretjo najvišjo stopnjo rasti turizma na svetu do leta 2020. Bosna in Hercegovina je regionalno in mednarodno znana po svojem naravnem okolju in kulturni dediščini, ki je podedovana iz šestih zgodovinskih civilizacij. Kulinarika, zimski športi, edinstvena glasba, arhitektura in festivali, so stvari, ki najbolj pritegnejo tuje turiste. Manjšine, ki se pojavljajo v državi so Judi, Romi, Poljaki, Ukrajinci in Turki. Bosna in Hercegovina ima dvodomno zakonodajo in tričlansko predsedstvo, ki ga sestavljajo člani vsake večje etnične skupine. Vendar je moč centralne vlade zelo omejena, saj je država v veliki meri decentralizirana in obsega dve avtonomni enoti: Federacijo Bosne in Hercegovine in Republiko Srbsko, s tretjo enoto, Distriktom Brčko, ki se upravlja v okviru lokalne uprave. Federacijo Bosne in Hercegovine sestavlja 10 kantonov.

BiH je etnično razdeljena med tri skupine: najštevilnejša med njimi so Bošnjaki oziroma muslimansko prebivalstvo, sledijo bosanski Srbi in Hrvati. V Slovenščini prebivalce Bosne in Hercegovine imenujemo s skupnim imenom Bosanci. Nacionalno-politične napetosti med skupinami in državljanska vojna ob razpadu Jugoslavije so oblikovale decentralizirano in mednarodno nadzorovano državo dveh entitet: Federacije BiH ter Republike srbske.

Bosna in Hercegovina je na visokem mestu glede človeškega razvoja . Ima gospodarstvo, v katerem prevladujejo industrija in kmetijski sektor, sledijo mu turizem in storitveni sektor. Država ima sistem socialne varnosti in univerzalnega zdravstvenega varstva, osnovno in srednješolsko izobraževanje pa je brezplačno. Je članica ZN, OVSE, Sveta Evrope, PzM, CEFTA in ustanovna članica Unije za Sredozemlje po njeni ustanovitvi julija 2008.

Bosna in Hercegovina je izšla iz Jugoslavije leta 1992, po vojni pa je demokratična republika s tržno usmerjenim gospodarskim sistemom. Danes je potencialna kandidatka za članstvo v Evropski uniji in zavezništvu NATO.


Vsebina
1	Etimologija
2	Geografija
3	Zgodovina
3.1	Otomanski imperij
3.2	Avstro-Ogrska
3.3	Kraljevina SHS in Jugoslavija, druga svetovna vojna
3.4	Socialistična Jugoslavija
3.5	Vojna za neodvisnost
3.6	Neodvisna BiH
4	Demografija
5	Politika in uprava
5.1	Upravna delitev
6	Kultura
6.1	Glasba
6.2	Kuhinja
7	Reference in opombe
Etimologija
Prva ohranjena široko priznana omemba Bosne je v De Administrando Imperio, politično-geografskem priročniku, ki ga je napisal bizantinski cesar Konstantin VII sredi 10. stoletja (med 948 in 952), ki opisuje "majhno deželo" (χωρίον v grščini). "Bosona" (οσώνα).

Ime naj bi izhajalo iz imena reke Bosne, ki je tekla skozi bosansko središče. Po mnenju filologa Antona Mayerja bi lahko ime Bosna izviralo iz ilirskega * "bas-an-as"), ki bi izhajalo iz proto-indoevropskega korena "bos" ali "bogh" - kar pomeni "tekoča voda". Po besedah ​​angleškega strokovnjaka za srednji vek, Williama Millerja, so slovanski naseljenci v Bosni "prilagodili latinsko označbo Basante in tako poimenovali reko Bosno in sebe kot Bošnjake.

Ime Hercegovina ("herzogova zemlja", iz nemške besede za "vojvodo'') izvira iz naslova bosanskega magnata Stjepana Vukčića Kosače, "Herceg (Herzog) Huma in obale" (1448). Hum, nekdanje Zahumje, je bila srednjeveška kneževina, ki jo je v prvi polovici 14. stoletja osvojil Bosanska Banovina. Regija je bila pod vodstvom Osmanov kot Hercegovski Sandžak (Hersek) v okviru pašaluka v Bosni do ustanovitve kratkotrajnega Hercegovskega Pašaluka leta 1830, ki se je ponovno umestil v petdesetih letih 20. stoletja, po kateri je entiteta postala splošno znana kot Bosna in Hercegovina.

Ob razglasitvi neodvisnosti je država prevzela ime Republika Bosna in Hercegovina, toda s podpisom Daytonskega sporazuma je morala spremeniti ime v Bosno in Hercegovino.

Geografija

Pregledna karta Bosne in Hercegovine
Bosna in Hercegovina leži na zahodnem Balkanu in si deli zahodno ter severno mejo s Hrvaško (932 km), vzhodno s Srbijo (302 km) in jugovzhodno s Črno goro (225 km). Topografsko podobo države večinoma oblikuje Dinarsko gorovje - z najvišjim vrhom države Maglič, 2387 m -, na severovzhodu se spusti v Panonsko kotlino; 26-kilometrski pas na jugu države se dotika Jadranskega morja. Večji del površja leži na kraških tleh. Severni del pokrivajo obsežni redko prekinjeni gozdovi, medtem ko so na jugu mnogokrat rodovitna tla pogosteje kultivirana.

Večji reki sta Bosna in Sava ter njuni pritoki Una, Drina in Vrbas. Vse omenjene reke so usmerjene proti severu in sodijo v savsko porečje, le nekaj tokov, med njimi Neretva, se izliva v Jadran. Rečne ravnice ob Savi na severu BiH so rodovitna območja.

Jug države zaznamuje sredozemsko podnebje s sončnimi in toplimi poletji ter milimi, deževnimi zimami. V notranjost celine umaknjen severni del države ima celinsko podnebje z vročimi poletji in hladnimi zimami. Na podnebne razmere močno vpliva visoka topografija osrednje Bosne in Hercegovine.

Podlago v glavnem sestavljajo rjave prsti, na katerih se kot primarna naravna vegetacija razprostirajo bukovi gozdovi. Zaradi velike gozdnatosti je biotska raznovrstnost v državi velika. Obilna so tudi naravna bogastva BiH: velike površine obdelovalne zemlje, obširni gospodarsko pomembni gozdovi, nahajališča soli, mangana, srebra, svinca, bakra, železove rude, kroma in premoga.

Okoljski in povezani problemi, kakršni so industrijsko onesnaževanje zraka, primanjkovanje pitne vode in neustrezna sanitarna oskrba, so sicer pereči že več desetletij, a je zastarela in zaradi državljanske vojne opustošena infrastruktura preusmerila pozornost s potrebe po naložbah v varovanje okolja na zagotavljanje osnovnih potreb in storitev, ki mnogokrat niso v skladu s sodobnimi okoljskimi standardi.

Zgodovina
V obdobju neolitika so na območju današnje Bosne in Hercegovine živeli Iliri. Celotna Ilirija je prešla pod oblast Rimskega imperija do leta 9 n.š., ob razkolu krščanstva na zahodno rimokatoliško in vzhodno pravoslavno cerkev pa je meja - prvič zarisana okoli leta 285 - potekala prav prek Bosne.

V zgodovinskem času med Rimljani in Slovani, ti so se na zahodnem Balkanu naselili v 6. stoletju, so po območju večkrat pustošile nomadske skupine Gotov, Alanov, Hunov in Avarov. V drugem valu slovanskega naseljevanja v 7. stoletju so v regijo prišla srbska in hrvaška plemena. Nedolgo zatem, leta 958, se je pojavila prva omemba imena Bosna.

V srednjem veku si je regijo zaradi goratosti in slabe dostopnosti istočasno lastilo več bližnjih imperijev in kraljestev. Tamkajšnji Slovani pa so bili pretežno kristjani obeh vej. 1180. leta je ban Kulin zasnoval prvo jedro bosanske države, ki ga je nadalje razvijal ban Štefan II. Kotromanić v obdobju svoje vladavine 1322-1353, med drugim tudi z osvojitvijo takratnega Huma (območje, danes znano kot Hercegovina). Država je svoj vrh doživela pod vodstvom Štefana Tvrtka I. v času med 1353 in 1391, ko je za kratko obdobje uživala status najmočnejše in najbolj cvetoče slovanske države na Balkanu.

Otomanski imperij
Čas po Tvrtku je pomenil zaton moči bosanske države, leta 1448 je Štefan Vukčić od nje uspel celo odcepiti Hercegovino. Ozemlje Bosne pa je bilo med prvimi na poti otomanskih osvajalcev v notranjost Evrope, tako je bilo zasedeno že med letoma 1463 in 1483. To je bil začetek več kot 400 let trajajočega otomanskega vpliva, ki je dodobra spremenil še danes značilno kulturno krajino. Nova oblast je kmalu prinesla naselitev judov in muslimanov: prvi so bili tjakaj pregnani leta 1492 iz Španije, drugi pa so bili imigranti iz preostalih delov Otomanskega imperija. Kasneje se je muslimanska vera utrjevala zlasti s spreobračanjem domačega prebivalstva.

Bosna je bila poleg Albanije edina regija otomanske Evrope, kjer so kristjani v večjem številu religijo zamenjali za muslimansko. Najverjetnejšo razlago gre iskati v dejstvu, da je bila vera v tem mejnem območju velikih religij le slabo institucionalizirana, zraven tega je sprejetje islama pomenilo možnost vključenja v vladajoči družbeni sloj - Bosna je tako edini primer Otomanskega imperija, kjer je domače islamizirano prebivalstvo (v tem primeru muslimanski Slovani) vladalo nižjim razredom kristjanov.

Muslimanska slovanska elita si je do 19. stoletja zagotovila veliko mero notranje neodvisnosti od centralne oblasti in je zato nasprotovala takratnim reformam (tanzimat), ki bi modernizirale družbeni ter upravni sistem in zmanjšale pravice lokalnih vladajočih elit do izkoriščanja že tako slabo preskrbljenega in posledično upornega prebivalstva. Izrazita trenja so zato v najpoznejšem obdobju otomanske prisotnosti v Evropi potekala tako med lokalnimi in centralnimi oblastmi kot med krščanskim ruralnim prebivalstvom in lokalnimi oblastmi.

Avstro-Ogrska
Nemiri so leta 1875 prerasli v kmečko vstajo, ki je v naslednjem letu dosegla tudi Bolgarijo in nakazovala mednarodno krizo. 1877 je Rusija Otomanskemu imperiju napovedala vojno in se že v naslednjem letu bližala prestolnici Carigrad, zato je propadajoči imperij na berlinskem kongresu privolil v rešitev razmer z avstro-ogrskim okupiranjem in upravljanjem bosanskega ozemlja. Zamenjava oblasti sicer ni potekala gladko zaradi lokalnega odpora v prvi vrsti muslimanskega, pa tudi pravoslavnega prebivalstva - razmere so se stabilizirale s pomočjo 82.000-glave armade šele po štirih mesecih. Mnogi muslimani so vtem emigrirali v preostanek otomanske države, a se njihovi strahovi glede poseganja Avstro-Ogrske v družbeno in zemljiškoposestno ureditev Bosne niso uresničili. Nova država se je bolj kot na druge teme osredotočila na gospodarsko preobrazbo regije.

Bosna je bila Avstro-Ogrskemu cesarstvu uradno priključena leta 1908, a to ni zadušilo takratnih zgodnjih idej hrvaškega in srbskega nacionalizma, ki so slonele na prepričanju, da so bosanski muslimani zgolj islamizirani Srbi oziroma Hrvati. V svojem vzponu je bila zlasti v tridesetih letih 19. stoletja tudi panslovanska ideja, ki je zagovarjala združitev vseh južnih Slovanov v eno državo. Njen pripadnik je bil v okviru gibanja Mlada Bosna tudi Gavrilo Princip, ki je v znak protesta avstro-ogrske nadvlade nad južnoslovanskimi narodi 28. junija 1914 v Sarajevu streljal na in ubil državnega prestolonaslednika Franca Ferdinanda. Po nizu zapletov je prizadeto cesarstvo mesec dni zatem Srbiji napovedalo vojno in s tem vnelo prvo svetovno vojno. V njenem času je večina bosanskih Srbov, Hrvatov in muslimanov ostala zvesta Avstro-Ogrski.

Kraljevina SHS in Jugoslavija, druga svetovna vojna
Konec svetovne vojne leta 1918 je pomenil tudi konec Avstro-Ogrskega imperija, Bosna je postala del novoustanovljene Kraljevine Srbov, Hrvatov in Slovencev, v letu 1929 preimenovane v Kraljevino Jugoslavijo. Oblast v novi državi južnih Slovanov je prevzela srbska dinastija Karađorđevićev, politične stranke, sicer ukinjene ob vzpostavitvi diktature leta 1929, pa so bile z izjemo komunistične stranke zasnovane na nacionalni podlagi. Večinsko muslimansko prebivalstvo Bosne je od leta 1919 zastopala Jugoslovanska muslimanska organizacija pod vostvom Mehmeta Spaha, ki je dosegel veliko prepoznavnost stranke in političnih interesov jugoslovanskih muslimanov tudi v večini drugih delov kraljevine. Spaho vendarle ni dočakal delitve kraljevine na banovine, ki je prinesla združitev delov Bosne s hrvaškimi demografskimi regijami.

Okupacijske sile osi, ki so Jugoslavijo napadle aprila 1941, so ozemlje Bosne razdelile med nemške in italijanske okupacijske cone, del pa je pripadel ustaški državi NDH. Zaradi načrtov ustašev, uničiti dva milijona Srbov, se je velik del srpskega prebivalstva pridružil dvema nasprotujočima si odporniškima gibanjema: četniki pod vostvom Dragoljuba Mihailovića so bili privrženi pobeglemu kralju, medtem ko partizani pod Titom prejšnjih oblasti niso priznavali.

Bosna je pridobila osrednjo vlogo v bojnih operacijah partizanov, in sicer na dveh ravneh: proti tujim silam osi na eni ter tako proti četnikom kot proti ustašem na drugi. Bila je tudi kraj političnega delovanja rojevajoče se socialistične države in njene ustanovitve novembra 1943 v bosanskem Jajcu, na drugem zasedanju AVNOJa. Slednji je kot eno izmed enakopravnih jugoslovanskih etnij prepoznal tudi bosanske muslimane, zato so se ti, kot tudi drugi narodi Jugoslavije, v nadaljnjem času do konca vojne v velikem številu vključevali v partizanske oborožene sile.

Socialistična Jugoslavija
Partizanska vojska in v njej vodilna komunistična partija je bila ob koncu vojne zaradi svoje pomembne protifašistične vloge prepoznana kot legitimna oblast nove države, federacije šestih republik. Od teh jih je bila peterica domovina jugoslovanskih Srbov, Hrvatov, Slovencev, Makedoncev in Črnogorcev, šesta, Bosna, pa naj bi bila skupna domovina tam pomešanih Srbov, muslimanov in Hrvatov. Muslimani so bili leta 1968 priznani kot šesta uradna narodnost Jugoslavije. Zveza komunistov Bosne je v svoji politiki tudi po političnem razhodu Sovjetske zveze in Jugoslavije ostala bolj represivna in nasprotujoča množici družbenopolitičnih reform zveznih komunističnih oblasti.

Čas smrti Josipa Broza Tita leta 1980 in še posebno obdobje po njem je prineslo večje in večje družbenopolitične napetosti med narodi Jugoslavije, srbski nacionalizem pa se je utelesil v Slobodanu Miloševiću in njegovem režimu. Takšno stanje je pomenilo slabe obete za narodnostno mešano Bosno.

Leta 1990 so se v napetem ozračju razpadle ZKJ in razpadajoče Jugoslavije odvile volitve v vseh republikah federacije. Izvoljene stranke so bile oblikovane na nacionalnih osnovah, tako je Muslimanska stranka demokratične akcije pod vodstvom Alije Izetbegovića prejela 34 % glasov, Srbska demokratska stranka (SDS) pod Radovanom Karađićem 30 % in Hrvaška demokratska zveza Bosne in Hercegovine (HDZ BiH) pod de facto vodstvom Franja Tuđmana 18 %. Predsednik tripartitnega predsedstva zvezne republike je postal Izetbegović, do razpada federacije 1991 pa so po predvolilnem dogovoru tri nacionalne stranke vzpostavile koalicijsko vlado.

Vojna za neodvisnost
Pogajanja novih voditeljev zveznih držav o ohranitvi Jugoslavije v neki obliki so neuspešno potekala v prvi polovici leta 1991. Odcepili sta se Slovenija in Hrvaška, v obeh je prišlo do oboroženih konfliktov in videti je bilo, da se jim ne bo mogla izogniti niti Bosna, ki se je ravno tako kot Makedonija in že odcepljeni državi močno nagibala k razglasitvi samostojnosti. Mnogoštevilno srbsko prebivalstvo Bosne je bilo namreč odločeno, da ne bo postalo manjšina v svoji domovini, stališče bosanskih Hrvatov pa je bilo, da v primeru srbske odcepitve ravno tako ne bodo ostali v državi z muslimansko večino.

Milošević in Tuđman sta se tako že dogovarjala o delitvi problematične države na dva dela, medtem pa je Karađićeva Srbska demokratska stranka že pričela z ustanavljanjem srbskih avtonomnih pokrajin (SAO) ter vzpostavljanjem srbskih oblasti. Te so v novembru 1991 izvedle lasten referendum, na katerem se je velika večina srbskih prebivalcev izrekla za ohranitev federacije z Jugoslavijo, a se je od nje že v istem mesecu odcepila tudi Makedonija. Slovenija in Hrvaška sta januarja 1992 prejeli priznanje mednarodne skupnosti, ta pa je kot pogoj za priznanje suverenosti od Bosne in Hercegovine zahtevala referendum o neodvisnosti. Bojkotirala ga je velika večina bosanskih Srbov, medtem ko je 97 % udeležencev pretežno bošnjaške in hrvaške narodnosti potrdilo referendumsko vprašanje. Tako so bosanski Srbi januarja razglasili samostojnost svojega teritorija: Republika srbska Bosna in Hercegovina. Na drugi strani, v zahodnem delu razpadajoče države, je hrvaška skupnost že novembra 1991 razglasila Hrvaško republiko Herceg-Bosno, ki je imela pod vodstvom Hrvaškega obrambnega sveta vso podporo vlade in oboroženih sil sosednje Hrvaške. Bosna in Hercegovina je bila tako učinkovito razdeljena med tri nacionalno-politične skupine in sile, a 6. aprila 1992 s strani ZDA in Evropske skupnosti uradno priznana kot suverena država.


Simbol odpora prebivalcev Sarajeva proti štiri leta trajajočemu obleganju: Vedran Smailović igra čelo na ruševinah narodne knjižnice
Še v istem tednu so izbruhnili spopadi v BIH. Poleti je srbska vojska nadzorovala že več kot 60% bosanskega ozemlja. Bošnjaki so ustanovili Armado BiH, ki se dolgo časa ni mogla učinkovito upirati srbski vojski, ki je osvojila velik del ozemlja na severu in vzhodu države. Sarajevo, ki je bilo večinoma poseljeno z bošnjaškim prebivalstvom, v okolici pa s srbskim, se je znašlo v srbskem obroču. Mednarodna skupnost se ni odzvala drugače kot z misijo UNPROFOR, ki je delen uspeh dosegla zgolj pri dostavljanju in razdeljevanju humanitarne pomoči.

Hrvati so ustanovili svojo vojsko (HVO - Hrvaški obrambni svet), ki je nadzirala večino Hercegovine in centralne Bosne. Spomladi 1993 so se začeli spopadi med HVO-jem in Armado BiH. Spopadi so razdelili Mostar in še nekatera manjša mesta v centralni Bosni.

Vse tri strani so izvajale etnično čiščenje in pregone prebivalstva, ki ga niso imeli za svojega. Zbežalo je na sto tisoče ljudi.

Mednarodna skupnost se je medtem le medlo odzivala na razmere, in sicer s pogajanji in gospodarskimi sankcijami. Izjalovil se je tudi poskus vzpostavitve demilitariziranih območij, med drugim v Srebrenici, kjer je julija 1995 prišlo do največjega pokola v Evropi po drugi svetovni vojni. Že maja 1993 pa je bilo ustanovljeno Mednarodno sodišče za vojne zločine na območju nekdanje Jugoslavije, ki je do 1999 hujših zločinov obtožilo več kot 50 oseb, med njimi voditelja bosanskih Srbov Radovana Karađića. S časom so se pod pritiskom mednarodne skupnosti na čelu z ZDA pričeli umirjati zlasti konflikti med muslimansko in hrvaško stranjo, slednja se je bila naposled marca 1994 primorana strinjati z vzpostavitvijo muslimansko-hrvaške federacije.

Oboroženi konflikt se je ob koncu leta 1995 prenehal zaradi več dejavnikov: mednarodna pogajanja pod taktirko državnega sekretarja ZDA Richarda Holbrookea, pomembni porazi srbskih oboroženih sil proti muslimansko-hrvaškemu zavezništvu na zahodu Bosne ter zračno posredovanje zavezništva NATO. Novembra 1995 so v letalskem oporišču v ameriškem Ohiu potekala intenzivna pogajanja, katerih sklepe so tri vpletene strani (Tuđman, Izetbegović in Milošević) podpisale v Daytonskem mirovnem sporazumu decembra tega leta.

Sporazum je uveljavil novo ustavo, mednarodno organizirane volitve in Bosno kot državo dveh entitet, bošnjaško-hrvaško federacijo na eni ter Republiko srbsko na drugi strani. Poskrbljeno naj bi bilo za neovirano vrnitev 2,3 milijona beguncev (nekaj več kot 50 % predvojnega prebivalstva države), misijo UNPROFOR naj bi nadomestila nova 60.000-članska Implementation Force (IFOR) pod vodstvom organizacije NATO, kasneje preoblikovana v Stabilization Force (SFOR) z 31.000 člani. Daytonski sporazum pa tudi danes ne zagotavlja trdnega miru ali učinkovitega sodelovanja med še vedno sprtimi stranmi. S svojih domov ostaja izseljenih več kot 800 tisoč beguncev, medetnično kulturno sodelovanje je šibko, predstavnik OZN v Bosni pa deluje kot pomemben de facto nadzornik, ki ustvarja podobo Bosne in Hercegovine kot nesuverenega protektorata zveze NATO in EU.

Neodvisna BiH
Tudi niz volitev do današnjega dne je nakazal na nerešene nacionalno-politične probleme BiH. Neposredno po vojni so večino sedežev parlamenta osvojile tri že znane stranke na nacionalni podlagi, na političnih položajih pa je ostalo mnogo ljudi, znanih iz predvojnega in vojnega obdobja. Leta 1997 je Radovana Karađića, ki je pod pritiski odstopil z mesta predsednika Republike srbske, nasledila Biljana Plavšić z nekoliko bolj spravnimi stališči, a se kasneje tudi sama znašla pod obtožbami Mednarodnega sodišča za vojne zločine.

Po obdobju vladavine nenacionalno osnovanih strank so volitve leta 2002 zopet zaznamovali dobri rezultati treh nacionalnih strank.

Demografija

Etnične skupnosti in naselja, popis leta 1991.
V Bosni prebivajo tri velike etnične skupine: Bošnjaki, Srbi in Hrvati. Spori med njimi so še vedno pogosti in privedejo do številnih političnih nasprotij. Študija iz leta 2005, ki je preučevala haploskupine kromosomov Y, je ugotovila, da so vse tri skupine, kljub nekaj kvantitavnim razlikam, del istega genskega bazena, ki je značilen za območje Balkana.[1]

Ob popisu prebivalstva leta 1991 je imela Bosna in Hercegovina 4.377.033 prebivalcev. Od tega je bilo 1.902.956 (43 %) Bošnjakov, 1.366.104 (31 %) Srbov in 760.852 (17 %) Hrvatov; 242.682 (6 %) pa se jih je opredelilo za Jugoslovane. Po podatkih CIA World Factbook iz leta 2000 so odstotki naslednji: 48 % Bošnjakov, 37 % Srbov in 14 % Hrvatov.[2] Podobnost med etnično indentiteto in vero je zelo visoka: 45 % je muslimanov, 36 % je srbskih pravoslavcev, 15 % pa rimokatolikov. Nekaj (4 %) je tudi judov in protestanov.[3]

Selitve znotraj in iz države, ki so se pojavile kot posledica vojne v devetdesetih, so povzročile demografske spremembe v državi. Popis prebivalstva ni bil organiziran že od leta 1991, saj so to onemogočila politična nesoglasja. Naslednji popis prebivalstva je bil izveden oktobra 2013, vendar rezultati popisa niso bili razkriti.[4] Zaradi tega je večina povojnih statistik izračunana na podlagi predvidevanj. Kljub temu so ocene o prebivalstvu podobne, okoli 4 milijone, kar je 350.000 manj kot leta 1991.

Politika in uprava
Bosanski politično-upravni sistem je tudi v današnjem času močno navezan na etnične razmere in razvoj dogodkov med vojno in po njej. Moč oblasti v državi je razdeljena na etnični podlagi, ob tem pa je izrazit nadzor mednarodne skupnosti.

Bosna in Hercegovina je svojo prvo novodobno ustavo dobila ob odcepitvi iz federacije leta 1992. Delno preoblikovan dokument na osnovi pretekle, jugoslovanske ustave, je določil dvodomni parlament, vlado in predsedstvo iz treh etnično določenih članov. Takratna de iure oblast je bila sicer v prid muslimanskemu prebivalstvu, a je bila njena moč tako in tako bistveno omejena z vzpostavljenimi separatističnimi oblastmi Srbov in Hrvatov v pomembnih delih države.

Nova ustava, uveljavljena z Daytonskim sporazumom, ravno tako določa dvodomni parlament in tripartitno predsedstvo, a imajo te centralne oblasti z izjemo mednarodnega trga in političnih odnosov le skromen vpliv na dejansko življenje države. Svoji ustavi in sistema oblasti ima tako vsaka od političnih entitet BiH, a tudi znotraj tega sistema vladajo neskladja: vlada Federacije BiH v glavnem skrbi zgolj za zunanje zadeve, medtem ko se prebivalci v praktičnih zadevah izrazito ločijo na dve etnični skupini. Življenje hrvaškega prebivalstva federacije je namreč močno navezano na Hrvaško, tako v uporabi denarja in volitev, kot na področju telefonskih in električnih omrežij. Ravno tako pa ima svojo ustavo in oblasti tudi Republika srbska; ta določa institucijo predsednika in enodomni parlament.

Zaradi neefektivnosti sistema oblasti v državi ima pomembno vlogo visoki predstavnik Bosne in Hercegovine, postavljen s strani EU in ZDA, ki od podpisa Daytonskega sporazuma dalje skrbi za uveljavljanje njegove vsebine in vzdrževanje miru ter je zaradi svojih pooblastil najvišja politična osebnost države. Zakonodajne in izvršilne odločitve predstavnika so bile pravzaprav edino učinkovito vladanje v BiH med letoma 1995 in 1998, med drugim je slednji izbral tudi zastavo nove države in s položaja razrešil ali že kar z volilnih seznamov umaknil več nezmernih politikov, ki bi lahko povzročili napetosti.

Na mednarodni ravni je današnji prednostni cilj BiH vključitev v Evropsko unijo, že od leta 2002 pa je članica Sveta Evrope, ravno tako pa OZN in Sredozemske unije.

Upravna delitev
Daytonski sporazum priznava tri etnične skupine Bosne in Hercegovine, delno pa temu sledi tudi upravna razdelitev ozemlja. Na najvišji ravni je to delitev na dve politični entiteti, izmed katerih je ena Federacija Bosne in Hercegovine oziroma politična skupnost Bošnjakov ter bosanskih Hrvatov, druga pa Republika srbska, ki združuje bosanske Srbe. Med obema entitetama ni vzpostavljene fizične meje. Distrikt Brčko ne pripada nobeni izmed omenjenih državnih enot, pač pa je narodnostno mešano in mednarodno nadzorovano območje državnega ozemlja.

Federacija BiH je razdeljena na 10 kantonov, ti pa dalje na občine, medtem ko se upravno ozemlje Republike srbske od vrhovne vlade deli neposredno na občine.

Kultura
Glasba
Tradicionalne bosanske pesniške oblike so ganga, rera, iz časov Otomanskega cesarstva pa je najbolj znana sevdalinka. Prav tako je priljubljena pop in rock glasba, znani glasbeniki so: Goran Bregović, Davorin Popović, Kemal Monteno, Zdravko Čolić, Edo Maajka, Dino Merlin in Tomo Miličević. Iz časov Jugoslavije so popularne številne pop/rock skupine: Bijelo Dugme, Indexi, Plavi Orkestar, Zabranjeno Pušenje; in sedanji Dubioza Kolektiv Znani skladatelji klasične glasbe so Đorđe Novković, Esad Arnautalić, in Kornelije Kovač.

V zadnjih desetletjih je izredno pribljubljena tudi izrazito komercialna turbofolk glasba.

Kuhinja

Čevapčiči, značilna bosanska jed
Bosanska kuhinja je mešanica zahodnih in vzhodnih vplivov. Ker je bila Bosna 500 let pod vladavino Otomanov, je bosanska kuhinja zelo podobna turški, grški in ostalim, ki so spadale v Otomansko državo. Vladavina Avstrije pa je pozneje prinesla še vplive iz srednje Evrope. Znana je po uporabi številnih začimb, vendar v zmernih količinah. Jedi so večinoma lahke, saj se kuhajo v velikih količinah vode,; omake pa so povsem naravne, narejene iz naravnih zelenjavnih sokov. Značilna zelenjava je krompir, paradižnik, čebula, česen, poper, kumare, buče, korenje, zelje, gobe, špinača, fižol in paprika, poleg te pa še mleko, slive in kisla smetana imenovana pavlaka. Značilne mesne jedi vsebujejo svinjino, govedino in jagnjetino. Lokalne specialitete so: čevapčiči, burek, dolma, sarma, pilaf, golaž, ajvar in številne slaščice, značilne za turški svet.

V Hercegovini pridelujejo tudi vinsko trto in vino, med žganimi pijačami pa sta najpogostejši slivovka (rakija) in sadjevec (jabukovača). V času Jugoslavije so v hercegovskih distilarnah pridelali velike količine vinjaka, s katerimi so zalagali jugoslovansko industrijo alkoholnih pijač.

Reference in opombe
Jadransko morje
Iz Wikipedije, proste enciklopedije
Jump to navigationJump to search

Jadransko morje
Slika NASA
Jadránsko mórje ali Jadrán (hrvaško Jadransko more, italijansko Mare Adriatico) je okoli 800 km dolg in 150 km širok zaliv Sredozemskega morja, ki deli Apeninski polotok od Balkanskega polotoka.


Vsebina
1	Izvor imena
2	Zgodovina Jadranskega morja
3	Geografija
4	Vetrovi
5	Onesnaženost Jadranskega morja
6	Trgovski promet v jadranskih pristaniščih
7	Vir
8	Zunanje povezave
Izvor imena
Jadransko morje je ime dobilo po mestu Iadera; zahodnoevropski narodi so prevzeli italijansko poimenovanje po mestu Adria. Sprva se je ime uporabljajo le za severni del morja (Herodot vi. 127, vii. 20, ix. 92; Evripid, Hippolytus, 736), pozneje pa se je z razvojem sirakuških kolonij postopno širilo proti jugu, sprva do meje, ki jo predstavlja polotok Gargano, kasneje pa do Otrantskih vrat (Ptolemej iii.1.1; Polibios vii.19.2). Južno od njih je Jonsko morje, četudi se včasih uporablja termin Jadransko morje v ohlapnejšem pomenu tudi za ta del, vključno s Tarantskim zalivom (Servius Aen xi.540), Siciljskim morjem (Pausanias v. 25), Korintskim zalivom in celo delom Sredozemskega morja med Kreto in Malto (Orosius i.2.90, Procopius i.14).


Ta članek potrebuje čiščenje. Pri urejanju upoštevaj pravila slogovnega priročnika. Razlog za čiščenje ni podan. Prosimo, da nam pomagaš izboljšati ta članek.
Zgodovina Jadranskega morja
Po svojem nastanku, ekoloških razmerah in živih bitjih pripada Jadransko morje k Sredozemskemu morju. Južni del Jadranskega morja, kot tudi Sredozemsko morje sta ostanek davnega morja Tethys, ki je mezozoiku in v začetku terciarja pokrivalo velik del Zemlje. To morje je imelo izrazite tropske značilnosti. Geološka preteklost Jadrana se torej ujema z zgodovino Sredozemskega morja, čeprav so nekateri geološki procesi v Jadranu potekali neodvisno, zaradi česar Jadran obravnavamo kot posebno biogeografsko podenoto Sredozemskega morja. Jadransko morje je najbolj zaprt ter od drugih delov Sredozemlja ločen del, katerega hladna in manj slana sredozemska voda pomembno vpliva na ekološke razmere v Jadranskem morju, kar je zlasti izrazito v njegovem južnem delu.

Globoki, južni del Jadranskega morja je po nastanku mnogo starejši od plitvega severnega dela, ki je nastal šele po zadnjih ledenih dobah. Jadransko morje, kot ga poznamo danes, se razprostira ujeto med dve mladi gorski verigi (Apenini na zahodu in Dinarsko gorstvo na vzhodu), ki sta nastali iz sedimentov. Tektonski premiki in gubanja omenjenih gorstev sta nastajala v eocenu in oligocenu. Tako je v grobem nastal jadranski bazen, ki je bil v eocenu zalit z morjem Tethys. To je bilo tropsko morje, o čemer pričajo številni fosilni ostanki raznih grebenskih koralnjakov iz eocenskega obdobja. V oligocenu je v jadranskem bazenu prišlo do nadaljnjih manjših gubanj in splošnega dvigovanja dna, kar je privedlo do povečevanja kopnega. Dvigovanje dna je bilo razvito predvsem v vzhodnem delu bazena, tako da je v miocenu morje zalivalo le apeninski del današnjega jadranskega bazena in je le ponekod, v svojem južnem delu, segalo tudi na vzhodno stran. V pliocenu so bila tektonska gibanja izrazita, dno se je nekaj časa dvigovalo nato pa spet spuščalo, tako da se je velikost morja neprestano spreminjala. V ledenih dobah se je raven morja spuščala in je prevladovalo kopno, med posameznimi ledenimi dobami pa se je gladina morja dvigovala in je prevladovalo morje. Z nastopom hladnejših obdobij je morje postopoma izgubljalo tropske značilnosti. V ledenih dobah so tako prevladovali borealni rastlinski in živalski elementi, danes pa Jadran uvrščamo med zmerno topla morja, v katerem žive nekateri relikti, ki sicer živijo v subtropskih oz. severnih morjih. Dno severnega Jadrana ima vse do konca ledenih dob značilnost kopnega, ki ga med poledenitvami prekrivajo debeli sloji rečnih sedimentov. Ob koncu pleistocena se je dno jadranskega bazena v povprečju znižalo za okrog 100 m. morje je zalilo območje severnega Jadrana in mnoge doline rek na vzhodni obali (npr. Raša, Krka). To je obdobje, v katerem je Jadransko morje v glavnem dobilo današnjo podobo.

Geografija
Jadransko morje leži v smeri jugovzhod-severozahod in sega na jugu do 40°, na severu pa do 45° 45' severne geografske širine. Dolgo je 783,3 km, široko pa v povprečju 157.4 km; Otrantska vrata, skozi katera se na jugu odpira v Jonsko morje, so široka 72 km. Veriga otokov vzdolž severnega dela vzhodne obale nadalje zmanjša največjo širino odprtega morja za približno 20 km. Skupna površina morja je približno (160.000 km²).


Narodni park Kornati

Svetilnik Sestrice
Severni del morja je zelo plitev, med južno obalo Istre in Riminijem redko preseže globino 50 m. Med Šibenikom in Ortono je izrazita kotanja, kjer globina doseže 180 m. Med otokom Korčula in polotokom Gargano poteka greben, ki na nekaj mestih doseže gladino. Najglobljo točko 1460 m doseže Jadransko morje v obsežni, v povprečju okrog 900 m globoki kotanji vzhodno od polotoka Gargano, južno od Dubrovnika in zahodno od Drača. Povprečna globina je ocenjena na 252 m.

Slanost Jadranskega morja z 38,3 ‰ presega povprečje Sredozemskega morja; v severnem delu (Beneški zaliv) je zaradi pritoka reke Pad nekoliko nižja kot v osrednjem in južnem delu.

Skupna dolžina obale je 3.737 km (če se prištejejo obale otokov - 7.867 km).

Vetrovi
Za Jadransko morje značilni vetrovi so:

severnik (N) - tramontana
sever-severovzhodnik (NNE) - burin
severovzhodnik (NE) - burja
vzhodnik (E) - levante
jugovzhodnik (SE) - jugo, široko
južnik (S) - oštro
jugozahodnik (SW) - lebič, garbin
zahodnik (W) - ponente
severozahodnik (NW) - maestral
Vetrovi in posledično valovi so pomembni za gibanje in mešanje morske vode. Vetrovi nastanejo zaradi razlik v zračnem pritisku in pihajo z območja visokega zračnega pritiska k območjem nizkim zračnim pritiskom. Velikost valov, ki pri tem nastajajo, je odvisna od jakosti vetra, njegovega trajanja in dolžine morske površine, na kateri se valovi razvijajo.

Burja je veter, ki vpliva ne samo na gibanje vode v Jadranu, temveč tudi na njeno ohlajanje., ki je posledica navpičnega mešanja morske vode. Burja je suh in mrzel veter, ki lahko pozimi piha z orkanskimi hitrostmi (200 km/h). tako hitrost dosežejo le posamezni sunki. Povprečna Na hitrost je precej manjša, a še vedno znaša 100-120 km/h. Burja je najmočnejša v Tržaškem zalivu, Kvarnerju in Velebitskem kanalu. Valovi burje zaradi kratke steze na ozkem Jadranskem morju ne dosežejo orkanske velikosti. Na odprtem Jadranu lahko valovi dosežejo do 6 m. Valovi burje so kratki, nepravilni in strmi ter se penijo in lomijo. Ločimo ciklonsko in anticiklonsko burjo. Ciklonska burja je zelo močna burja, spremlja jo deževno in oblačno, včasih celo sneg. Taka burja piha le pozimi in je posledica obsežnega ciklona nad Jadranom, ki srka zrak s kopnega. Anitciklonska burja nastaja zaradi obsežnih razlik v zračnem pritisku med antisiklonom med S delom Evrope in ciklonskim območjem nad Sredozemljem. Anticiklonska burja lahko piha tudi poleti, ko se visok zračni pritisk iznad Evrope širi proti jugu, zato je anticiklonska burja znanilka lepega vremena.

Burja ni pomembna le za gibanje morske vode, pač pa tudi zato, ker ustvarja obilen pršec, ki ponekod močno razširi supralitoralni pas. Ta pas je na izpostavljenih mestih nekaterih kvarnerskih otokov širok do 10 m. burji podoben veter je tramontana, ki piha s severa. Ta veter je mrzel, vendar ne piha v sunkih in ni tako močan kot burja. Tramontana je pogostejša na južnem delu Jadrana. Burji podoben veter je tudi levant, ki piha z vzhoda. Pojavlja se ob deževnem in hladnem vremenu. Piha bolj ali manj enakomerno in je pogostejši na severnem Jadranu. Burin piha z iste strani, kot burja, a je bistveno šibkejši, nastaja pa le poleti. Je nočni veter, ki v obdobju lepega vremena zamenjuje dnevni veter – maestral.

Drug pomemben veter na Jadranu je jugo, ki piha po vzdolžni osi Jadranskega morja. To je topel in vlažen zrak, ki piha enakomerno in ga pogosto spremlja dež. Hitrosti vetra so manjše kot pri burji, vendar so njegovi valovi zaradi daljše steze vzdolž Jadrana precej večji. Jugo je zelo močan na južnem delu Jadrana in ne ustvarja pršca tako, kot burja.

Jugu podoben veter je garbin, ta je zelo močan in piha z jugozahoda ali zahoda in ustvarja velike valove. Poleti ima značilne lokalne termične nevihte, v drugih letnih časih pa je posledica močnega anticiklona s središčem južno od Jadrana in izrazitega ciklona severno od Jadrana.

Onesnaženost Jadranskega morja
Jadransko morje je zaprto in plitvo morje, zato je toliko bolj izpostavljeno škodljivemu delovanju človeka, kar ima za posledico onesnaženje obalnega morja. To velja zlasti za plitvi severni Jadran, torej tudi za slovenski delček morja. Onesnaževanje vpliva na življenje v morju neposredno in posredno. Neposredno s trenutnim onesnaženjem ( izliv nafte, druge pomorske nesreče, kjer pride do izlitja strupenih snovi, večje podvodne eksplozije), posredno pa s stalnim in dolgotrajnim onesnaževanjem, ki sicer ni vidno na prvi pogled, ima pa usodne in dolgotrajne posledice. Tako onesnaževanje postopoma spreminja ekološke razmere, kar privede do sprememb v biocenozah, katerih notranje ravnovesje se poruši. Temu sledita degradacija in postopno odmiranje.


Trgovski promet v jadranskih pristaniščih
Promet v letu 2002
Pristanišče	Promet [mio ton]
Koper	9,431,497
Ploče	1,100,000
Pulj	494,000
Reka	2,726,500
Split	114,000
Šibenik	570,000
Trst	49,138,575
Tržič, Italija	3,270,792
Zadar	360,000
Vir
^ "Adriatic Sea" Tiscali Encyclopedia Research Machines, 2008.

^ Adrian Room, "Brewer's Dictionary of Names", p.7. (ISBN 1-85986-323-X)

^ a b "Adriatic Sea" Britannica Encyclopedia 2008. Online Library Edition 7.

^ "Limits of Oceans and Seas, 3rd edition". International Hydrographic Organization.

^ Blue Flag Programme - Croatia

^ The Bora Wind of the Adriatic Sea

Zunanje povezave


Madžarska
Iz Wikipedije, proste enciklopedije
Jump to navigationJump to search
Madžarska
Magyarország
Zastava Madžarske	Grb Madžarske
Grb
Geslo: nima
Zgodovinsko Regnum Mariae Patrona Hungariae (latinsko)
»Kraljestvo Marije Zavetnice Madžarske«
Himna: Himnusz (»Isten, áldd meg a magyart«)
»Himna« (»Bog, blagoslovi Madžare«)
Lega Madžarske
Lega Madžarske (oranžno)
- na Evropskem kontinentu (oker in belo)
- v Evropski uniji (oker)
Glavno mesto
(in največje mesto)	Budimpešta
 47°26′N, 19°15′E
Uradni jeziki	madžarščina
Demonim	Madžar
Upravljanje	parlamentarna republika
 - 	predsednik	János Áder
 - 	ministrski predsednik	Viktor Orbán
neodvisnost
 - 	Kneževina Ogrska:	896 
 - 	Ogrsko kraljestvo:	december 1000 
 - 	razpustitev Avstro-Ogrske:	
1918 
 - 	Republika Madžarska:	1989 
Vstop v EU	1. maj 2004
 - 	voda (%):	0,74 %
Prebivalstvo
 - 	ocena 2006:	10.076.581 (79.)
 - 	štetje 2001:	10.198.315 
BDP (PKM)	ocena 2006
 - 	skupaj:	169,875 milijarde USD (48.)
 - 	na prebivalca:	16.823 USD[1] (39.)
Gini (2002)	24,96 (nizek) (3.)
HDI (2004)	Rast 0,869 (visok) (35.)
Valuta	forint (HUF)
Časovni pas	CET (UTC+1)
 - 	poletni (DST):	CEST (UTC+2)
Vrhnja domena (TLD)	.hu1
Klicna koda	+36
1	Kot delu Evropske unije ji pripada tudi domena .eu.

Zemljevid Madžarske

Budimpešta

Pokrajina ob Blatnem jezeru

Esztergom
Madžárska (madžarsko Magyarország) je celinska država v Srednji Evropi, ki meji na jugozahodu na Slovenijo in Hrvaško, na severozahodu na Avstrijo, na severu na Slovaško, na severovzhodu na Ukrajino, na jugovzhodu na Romunijo, na jugu pa na Srbijo. Je demokratična država in od leta 2004 tudi članica Evropske unije. Madžarski jezik pripada ugrofinski skupini jezikov.


Vsebina
1	Demografija
2	Kultura
2.1	Religija
2.2	Turizem
2.3	Madžarska kuhinja
2.4	Madžarska glasba
3	Geografija
3.1	Površje
3.2	Reke:
3.3	Jezera:
4	Opombe
5	Literatura
6	Zunanje povezave
Demografija
Ob popisu prebivalcev leta 2001 je Madžarska štela 10.198.315 prebivalcev. Daleč največja etnična skupina so Madžari, ki jih je bilo 9.627.057, oziroma 94,40 %. Pomembnejše manjšine so:

Romi: 205.720 (2,02 %);
Nemci: 120.344 (1,18 %);
Slovaki: 17.693 (0,17 %);
Hrvati: 15.620 (0,15 %);
Romuni: 8.482 (0,1 %);
Ukrajinci: 7.393 (0,07 %).
Srbi, Poljaki, Grki, Rusi, Kitajci in kot etnično priznana manjšina Slovenci predstavljajo preostale vidnejše skupnosti. Ob popisu sta se za Rome opredelila 2 % prebivalcev, neuradno pa naj bi bila skupnost dvakrat do trikrat številčnejša (do 600.000 pripadnikov).

Prvi popis prebivalstva leta 1842, na takratnem ogrskem ozemlju je naštel skoraj 9 mio. prebivalcev, od tega 38 % Madžarov.[2] Popis v letu nacionalnega vrenja 1848, je naštel 41 % Madžarov (brez Hrvaške), v letu 1910 pa že 54 % Madžarov (brez Hrvaške). To kaže kako silen je bil pritisk šolstva in državnega madžarskega jezika, predvsem na slovanske predele.[3]

Kultura
Religija
Največja verska skupnost na Madžarskem so katoliki. Za rimokatolike se je opredelilo 54,5 % Madžarov, za grške katolike pa 2,6 %. Močna je skupnost kalvinistov (16 %), protestantov s 3 % pripadnikov, skupnost židov pa šteje 0,1 % prebivalcev.

Turizem
Madžarska je postala po letu 1960 po številu turistov pomembna turistična država. Predstavlja se pod sloganom »Madžarska je različna« (Hungary is different). Ponuja predvsem znamenitosti Budimpešte, prirodne lepote in kulinarične ter etnografske posebnosti.

Madžarska kuhinja
Največja značilnost madžarske kuhinje je paprika in to od 18. stoletja naprej, ko so jo vpeljali Turki. Namesto masla in olja že od nekdaj uporabljajo svinjsko mast. Znane specialitete so golaž, kokošji paprikaš, ribje juhe, mesne palačinke. Veliko imajo tudi sladic.

Med žganimi pijačami je najbolj znana palinka. Madžari tako pravijo pravemu, čistemu in naravnemu žganju, zvarjenemu izključno iz sadja, pretežno iz hrušk in sliv.

Madžarska slovi tudi po vinih. Najbolj znano belo vino pridobivajo v okolici Tokaja, npr. težka desertna vina »Aszu« in nekoliko lažja »Szamorodni«. Okrog Blatnega jezera uspevajo bolj pitna, predvsem bela vina, pri mestu Eger pa pridelujejo slovito rdeče vino »bikova kri«.

Madžarska glasba
Od glasbenih instrumentov radi uporabljajo violino, razširjene so tudi različne oblike citer in cimbal. Zelo priljubljeni so ciganski orkestri. Njihov repertoar se je razvil iz madžarske plesne glasbe, ljudskih pesmi in tujih vplivov. Med narodnimi plesi prevladujejo starejši moški in dekliški solistični plesi. Popularni ples parov čardaš pa se je razvil v novejši dobi.

Čarde so značilni madžarski lokali, kjer ponujajo madžarsko hrano, ob madžarski folklorni in ciganski glasbi. Na stenah teh lokalov pa je ogromno ročno poslikane keramike, narodnih vezenin in podobno.

Geografija
Površje
Štiri petine državne površine sestavljajo nižine in gričevnat svet. Največji in najznačilnejši del Madžarske je nižina, ki je povprečno samo 100 do 200 metrov nad morsko gladino. To je Alföld, po naše nizka zemlja. Le na zahodu države je nekaj vzpetin. Najvišji vrh je Kekes (1015 m.) v sredogorju Matra.

Reke:
Donava (Duna),
Tisa,
Szamos,
Hármas-Körös,
Maros,
Zala,
Raba.
Jezera:
Balaton (596 km²),
Fertő-tó (75 km²),
Velencei-tó (26 km²).
Opombe
 poročilo IMF, pridobljeno 4. aprila 2007
 Laszlo, Kontler (2005). Madžarska zgodovina, str 194. Slovenska matica.
 Laszlo, Kontler (2005). Madžarska zgodovina, str. 238. Slovenska matica.
Literatura
László Kontler, Tisočletje v Srednji Evropi : madžarska zgodovina. Ljubljana, 2005. ISBN 961-213-148-1
Zunanje povezave
	Poglejte si besedo madžarska v Wikislovarju, prostem slovarju.
	Wikimedijina zbirka ponuja več predstavnostnega gradiva o temi: Madžarska
